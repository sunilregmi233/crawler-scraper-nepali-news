लन्‍डन — यस वर्षको विम्बल्डन-२०२० स्थगित हुने लगभग निश्चित स्थितिमा पुगेको छ र यसका लागि त्यससँग सम्बन्धित आयोजक पक्षबीच छलफल चलिरहेको छ ।अबको केही घन्टामा यसबारे निर्णय आउने विश्वास गरिएको छ । प्रतियोगिताको आयोजक अल इंग्ल्यान्ड क्लबले स्थगित गर्नेबारे अहिलेसम्म निर्णय नभएपछि यसबारे छलफल भइरहेको छ ।दोस्रो विश्व युद्धपछि अहिलेसम्म कुनै पनि वर्ष विम्बल्डन स्थगित भएको छैन । तर कोरोना भाइरसको संक्रमणको कारण यसपल्ट स्थगित हुने स्थिति सिर्जना भएको हो ।तय कार्यक्रमअनुसार प्रतियोगिता जुन २९ बाट सुरु हुनु पर्ने हो । अर्को ग्रान्ड स्लाम प्रतियोगिता फ्रेन्च ओपन यसअघि नै चार महिनाका लागि पछाडि सार्ने निर्णय भइसकेको छ ।आयोजक क्लबले प्रतियोगिताको भविष्यबारे इंग्ल्यान्डको लन टेनिस संघ, व्यवसायिक टेनिसको संघ र महिला टेनिस संघसँग छलफल गरिरहेको छ । सिड्‍नी — अस्ट्रेलियाका टेस्ट कप्तान टिम पेनले स्टिभ स्मिथले फेरि नेतृत्व सम्हाल्ने हो भने आफूले त्यसको समर्थन गर्ने बताएका छन् । सन् २०१८ को मार्चमा स्मिथमाथि बल टेम्परिङ काण्डपछि प्रतिबन्ध लागेको थियो ।दक्षिण अफ्रिकामा भएको त्यस घटना लगतै ३५ वर्षीय पेनले टेस्ट टिमको नेतृत्व गर्ने अवसर पाएका थिए । पछिल्लो एजेस सिरिजका क्रममा ३० वर्षीय स्मिथ खेलाडीका रूपमा टिममा फर्केका थिए ।उनीमाथि टिमको नेतृत्व गर्नबाट लागेको दुई वर्षको प्रतिबन्ध पनि अब समाप्त भएको छ । पेन मान्छन्, स्मिथ टिमको कप्तानीमा रमाउने खालका खेलाडी हुन् ।उनले भने, ‘स्मिथ फेरि टेस्ट टिममा कप्तानको भूमिकामा फर्कन चाहन्छन् भने त्यसमा मेरो पूरा समर्थन रहने छ ।’ नेतृत्व सम्हालेयता पेनले १० टेस्टमा जित निकालेका छन् । बार्सिलोना — लियोनल मेसीले बार्सिलोनाका खेलाडीले आफ्नो तलब ७० प्रतिशत काटेर लिने भएको बताएका छन् । कोरोना भाइरसको संक्रमणले पूरा स्पेन आक्रान्त भइरहेको बेला क्लबलाई आर्थिक रूपमा सहयोग गर्न खेलाडीले यो निर्णय गरेका हुन् ।आफ्नो इन्स्ट्राग्राम एकाउन्टमा लामो सन्देश छोड्दै मेसीले क्लबका अध्यक्ष जोसेप मारिया र उनको नेतृत्वमा रहेको बोर्डको पनि आलोचना गरेका छन् । उनका अनुसार बोर्डले खेलाडीको भावना नै बुझ्न सकेन् ।स्पेनका अन्य क्लबका खेलाडीले पनि आफ्नो पूरा तलब बुझ्ने छैनन् । कोरोनाको माहामारीका कारण अधिकांश स्पेनी क्लबको आर्थिक स्थिति कमजोर भएको छ ।मेसीले लेखेका छन्, ‘अब समय आएको छ, यो विषम परिस्थितिमा हामी खेलाडीले आफ्नो तलब ७० प्रतिशत काटेर लिने । यस्तो गर्दा क्लबका अरू कर्मचारीले शतप्रतिशत तबल पाउने छन् ।’उनको सन्देशलाई तत्काल अन्य खेलाडीले पनि आफ्नो एकाउन्टमा सेयर गरेका छन् । त्यसपछि क्लबले पनि औपचारिक रूपमा खेलाडीले तलब काटेर लिन मानेको जनाएको छ । काठमाडौँ — इन्डोनेसियाको राजधानी जकार्तामा रहेका फुटबलर रोहित चन्दले देशमा लकडाउन भए पनि नेपाली नागरिकले क्वारेन्टाइनमा बस्नेगरी स्वदेश फर्कन पाउनुपर्ने बताएका छन् ।संघीय सरकारले कोरोना भाइरस (कोभिड १९) को महामारीबाट बच्न एक सातादेखि लकडाउन गरेको छ । त्यसअघि नै इन्डोनेसियाको शीर्ष डिभिजनको फुटबल ‘लिग वान’ मा नेपाली मिडफिल्डर रोहित चन्द समावेश क्लब पर्सिजा जकार्ताको खेल कोरोना भाइरसकै कारण स्थगित भइसकेको थियो । फेरि खेल सुचारु हुने मिति कुरेका उनी नेपालमा लकडाउन भएपछि उतै रोकिएका छन् ।जकार्ताबाट रोहितले सोमबार भने, ‘फेरि लिग सुरु हुने निर्णय पाएपछि स्वदेश फर्किने सोचेको थिएँ । त्यो निर्णय आउनुअघि नै नेपालमा लकडाउन भयो । म स्वदेश फर्किनका लागि तयारी अवस्थामा छु ।’ उनले थपे, ‘हिजो लकडाउन खुल्छ कि भन्ने आशा थियो तर फेरि लम्बियो । लकडाउन गर्नु देशका लागि राम्रो हो तर आफ्नो नागरिकलाई स्वदेश आउन दिनुपर्ने थियो । नेपालमा क्वारेन्टाइन बनाइएको छ, स्वदेश फर्किनेलाई त्यहाँ बस्न दिएर संक्रमित भए/नभएको परीक्षण गरे भइहाल्छ ।’आफ्नो करिअरको पछिल्लो आठ वर्ष इन्डोनेसियन लिगमै व्यस्त रहेका रोहितले भने, ‘नेपाली नागरिक भएकोले आफ्नो देशमा आएर बस्न पाए हुन्थ्यो भन्ने लागिरहेको छ । अरुको देशले नागरिक उद्धार गरेर लगिरहेका छन्, आफू भने बाहिरै हुँदा नरमाइलो लाग्छ ।’ सरकारले १० चैतदेखि अन्तर्राष्ट्रिय उडान बन्द गरे पनि युरोपेली देशहरूले आफ्ना नागरिकलाई विमान चार्टर गर्दै लगिरहेका छन् । सरकारले अन्तर्राष्ट्रिय उडान वैशाख ३ सम्मलाई रोक्ने निर्णय गरिसकेको छ ।इन्डोनेसियामा पहिलोपल्ट मार्च २ मा कोभिड १९ पोजिटिभ देखिएको थियो । २७ करोड जनसंख्या रहेको इन्डोनेसियामा विश्व स्वस्थ्य संगठनका अनुसार कोभिड १९ बाट आइतबारसम्म १,२८५ संक्रमित भएका छन् भने ११४ जनाको मृत्यु भएको छ । निको हुनेको संख्या ६४ मात्रै छ । आइतबार मात्रै १३० जना नयाँ संक्रमित थपिएका थिए भने १२ जनाको मृत्यु भएको थियो । रोहितका अनुसार हालसम्म इन्डोनेसियामा लकडाउन भने गरिएको छैन ।‘घाटी खसखस हुँदा पनि डर लाग्छ’कोभिड १९ बाट आफू सचेत रहेको उल्लेख गर्दै २८ वर्षीय रोहितले भने, ‘खोकी लाग्दा पनि कहिलेकाहीं तनाब हुन्छ । कहिलकाहीं त घाटी खसखस हुँदा पनि डर लाग्छ ।’शुक्रबारसम्म मैदानमा पुगेर फिटनेसका लागि आफैं ट्रेनिङ गरेका उनी त्यसयता भने अपार्टमेन्टमै बसिरहेका छन् । ‘अब त बाहिर निस्कन पनि डर लाग्छ,’ उनले भने, ‘खेलिरहने मान्छेलाई केही नगरी बस्न एकदमै गाह्रो हुँदोरहेछ । अरु सबै परिवासँग छन्, ममात्रै एक्लै । पहिला खाना अर्डर गरेर बाहिरैबाट ल्याउँथे । कोरोनाको डरले तीन दिन भयो, आफैं खाना पकाउन थालेको छु ।’ काठमाडौंमा रहेको परिवारसँग नियमित सम्पर्क भइरहेको उल्लेख गर्दै उनले समय बिताउन फिल्म हेर्ने, किताब पढ्ने र क्यान्डी क्रस खेल्ने गरेको बताए ।राजधानी जकार्ताको जनसंख्या ३ करोड ४३ लाखभन्दा बढी छ त्यसैले यहाँ कोरोना भाइरसको महामारी ह्वात्तै बढ्नसक्ने डर भएको उनले बताए । रोहितसँगै विदेशी खेलाडीको कोटामा ११ पल्टको इन्डोनेसियन लिग च्याम्पियन क्लब पर्सिजामा इटालियन क्ल्ब युभेन्टसका पूर्वमिडफिल्डर मार्को मोट्टा, क्रोएसियाली फरवार्ड मार्को सिमिच, नेदरल्यान्ड्सका मिडफिल्डर मार्क क्लोक छन् । यो क्लबको मुख्य प्रशिक्षक ब्राजिलका सर्जियो फारियस छन् । हाल उनीहरु सबै जकार्तामै छन् ।रोहित जतिसक्दो चाँडै स्वदेश फर्कन चाहन्छन् । जकार्तास्थित कुन्नीगनको अपार्टमेन्टमा बसिरहेका उनले भने, ‘मे महिनाको अन्तिमसम्म रमदान र इद उल फित्र भएकाले हिजोको बैठकले १५ जुनदेखि लिग पुन: सञ्चालन गर्ने निर्णय गरेछ । तर यो मितिलाई कोरोनाले असर गर्नसक्छ । त्यसैले सकेसम्म चाँडै स्वदेश फर्कन चाहन्छु ।’पर्सिजाले सन् २०१८ को लिग १ को उपाधि जित्दा लिगकै सर्वोत्कृष्ट खेलाडी बनेका थिए रोहित । पसिर्जा इन्डोनेसियाकै सर्वाधिक लोकप्रिय फुटबल क्लब हो । ९१ वर्ष पुरानो यो क्लबको ट्वीटरमा २९ लाख, इन्स्टाग्राममा २५ लाख र फेसबुकमा १० लाखभन्दा बढी फलोअर्स छन् । इन्स्टामा रोहितका २ लाख ८९ हजार फलोअर्समध्ये अधिकांश इन्डोनेसियाली छन् ।पर्सिजाले घरेलु खेल गेलोरा बुङ कार्नो रंगशालामा खेल्छ । ७७ हजार दर्शक क्षमताको यो रंगशाला एसियाली खेलकुद २०१८ को मुख्य आयोजन स्थल पनि हो । पर्सिजाले यो सिजनको लिगमा पहिलो खेल १ मार्चमा यही खेलेको थियो, जसमा उसले बोर्नेओलाई ३—२ ले हराएको थियो । उसले दोस्रो खेल दक्षिण जकार्ताको पीटीआई रंगशालामा १४ मार्चमा भयांकाराविरुद्ध खेल्यो, जुन २—२ मा टुंगियो । पर्सिक केडरीविरुद्ध १९ मार्चमा घरेलु मैदानमा तोकिएको खेल भने कोरोनाको कारण स्थगित भयो ।‘२०—२५ जनामा कोरोना संक्रमण देखिएपछि लिग झ्याप्पै बन्द गरियो,’ रोहितले भने । इन्डोनेसियन फुटबलको सर्वोच्च लिगमा १८ क्लबले होम एन्ड अवेको आधारमा प्रतिस्पर्धा गर्छन् । २९ फेबु्रअरीमा सुरु भएको लिग वान २०२० अक्टोबर ३१ सम्म सक्याउने त्यहाँको फुटबल संघको योजना थियो । अब यसलाई पनि युरोपेली लिगलाई जस्तै गरी कोरोना महामारीले प्रभावित गरेको छ ।टोकियो — टोकियो ओलम्पिक्स अब सन् २०२१ को जुलाई २३ बाट सुरु भएर अगस्ट ८ मा समापन हुने भएको छ । कोरोना भाइरसको संक्रमणका कारण टोकियो ओलम्पिक्स एक वर्ष पछाडि सारिएको हो ।अन्तर्राष्ट्रिय ओलम्पिक्स कमिटी (आईओसी) को सोमबार बसेको बैठकले यो निर्णय गरेको हो । एक वर्षपछि आयोजना भए पनि प्रतियोगिताको नाम भने टोकियो ओलम्पिक्स २०२० नै रहनेछ । अब प्यारा ओलम्पिक्स भने सन् २०२१ को अगस्टे २४ देखि सेप्टेम्बर ५ सम्म हुनेछ । आईओसी अध्यक्ष थोमस बाखले नयाँ मितिमा ओलम्पिक्स आयोजना गर्नु चुनौतीपूर्ण हुने बताउँदै यसमा सबैको सहयोग प्राप्त हुने विश्वास पोखेका छन् । काठमाडौँ — कोभिड–१९ को नियन्त्रणका लागि क्रिकेट खेलाडी संंघ नेपाल(सीपीएएन) र एनसीसीएस ग्रुपले सरकारको कोरोना रोकथाम कोषलाई ४ लाख ६२ हजार रुपैयाँ सहयोग प्रदान गर्ने भएको छ । सोमबार एक विज्ञप्ति जारी गर्दै क्रिकेट खेलाडी संंघ नेपालले उक्त जानकारी दिएको हो । यस वर्ष क्रिकेट क्षेत्रमा उत्कृष्ट विशेष पाँच विधा (वर्ष क्रिकेट खेलाडी महिला र पुरुष, वर्ष उदियमान क्रिकेट खेलाडी, वर्ष उत्कृष्ट क्षण र लाइफटाइम अचिभमेन्ट अवार्ड) मा दिने भनेर छुट्याइएको निश्चित रकम हाल कोरोना नियन्त्रणका लागि सहयोग स्वरुप सरकारलाई दिन लागिएको हो । सम्पूर्ण खेलाडीहरुलाई नेतृत्व गर्दै उक्त रकम प्रदान गर्न लागिएको हो । त्यस्तै यस कार्यक्रमको अर्को संस्करण आगामी वर्ष (सन् २०२१) आयोजना गरिने समेत विज्ञप्ति मार्फत जानकारी दिइएको छ । काँकडभिट्टा — झापा  खेलकुदका लागि मलिलो भूमि हो  । त्यसमा पनि सुदूर पूर्वको सीमावर्ती सहर काँकडभिट्टा झनै उर्वर छ ।  क्रिकेट, फुटबल, ब्याडमिन्टनदेखि बुद्धिचालसम्मका अन्तर्राष्ट्रिय खेलाडी जन्माएको छ यो सहरले । पुरुष, महिला र बहिरा क्रिकेटरहरूको त ठूलै संख्या छ यहाँ । फुटबल, ब्याडमिन्टन र बुद्धिचालमा पनि अब्बल । ५० को दशकदेखि यो सहरले अब्बल खेलाडी जन्माइरहेको छ । फुटबलमा नरोत्तम गौतम र सन्देश श्रेष्ठ पहिलो पुस्ताका अन्तर्राष्ट्रिय खेलाडी हुन् । उनीहरूको सिको गर्दै महेश सरकार, दीपक खवास हुर्किए । अन्तर्राष्ट्रिय प्रतियोगितामा सहभागी बन्दै यो सहरको नाम चम्काए । पछिल्लो पुस्ता पनि चम्किँदै छ । एन्जल गुरुङ, दिवस उराव र दिनेश मुर्मु उमेर समूहका अन्तर्राष्ट्रिय खेलाडी हुन् । ‘अझै धेरै अब्बल खेलाडी जन्माइरहेको छ यो सहरले,’ यु–१५ राष्ट्रिय महिला फुटबलका प्रशिक्षक मीन बस्नेतले भने, ‘खेलाडीहरूले सहरको नाम राखेका छन् ।’  काँकडभिट्टाले नौ जना अन्तर्राष्ट्रिय क्रिकेटर जन्माइसक्यो । लाक्पा लामा, मनोज कटुवाल मात्रै होइन, महिला क्रिकेट टिमकी कप्तान रुविना क्षत्रीदेखि ज्योति दनुवारसम्म । कुनै बेला क्रिकेटरद्वय लाक्पा र मनोज सिंगो झापाका सान थिए । यी दुई खेलाडीको प्रेरणाबाट सुनील विष्ट र सन्नी पुन तथा महिला क्रिकेटमा रुविना क्षत्री र काजोल श्रेष्ठहरू जन्मिएका हुन् । बहिरा अन्तर्राष्ट्रिय क्रिकेटरहरू सुमन चौहान र मिलन अधिकारी पनि यो सानो सहरका बासिन्दा हुन् ।  रुविना र काजोलसहित रोमा थापा, संगीता राई, अप्सरी खातुन, सबनम राईहरू महिला क्रिकेटका धरोहर हुन् । यु–१९ का महिला खेलाडी निङमा शेपा, लकिता राजवंशी र ज्योति दनुवारहरू दोस्रो पुस्ताका महिला क्रिकेटर हुन् । ‘नेपाली महिला क्रिकेट टिममा काँकडभिट्टाको सधैं वर्चस्व हुने गरेको छ,’ महिला क्रिकेट टिमकी कप्तान रुविनाले सुनाइन्, ‘नौ जना त यहाँकै छौं ।’ महिला क्रिकेटर उत्पादनको श्रेय प्रशिक्षक वीरु श्रेष्ठलाई जान्छ । श्रेष्ठ खेलाडीको लगनशीलतालाई पनि महत्त्वपूर्ण मान्छन् । ‘महिलाले पनि क्रिकेट खेल्छन् र भन्ने तहको हाम्रो समाजलाई महिलाले नै गरेर देखाइदिएका छन्,’ उनले भने, ‘तर अझै धेरै गर्न बाँकी छ ।’ उनी अझै धेरै खेलाडी उत्पादन गर्ने योजनामा छन् । बहिरा क्रिकेटहरू सुमन र मिलन सन् २०१२ मा पाकिस्तानमा भएको दोस्रो एसिया बहिरा क्रिकेट कपमा सहभागी भएका थिए । पछिल्लो समय भने यी दुवै निराश छन् । बहिरा क्रिकेट प्रतियोगिता नहुँदा उनीहरूले आफ्नो प्रतिभा देखाउन पाएका छैनन् । दायाँबाट रोमा थापा, अपसरी खातुन, मनोज कटुवाल र संगीता राईविगतमा राष्ट्रिय टिम वा उमेर समूहमा क्षेत्र नम्बर १ विराटनगरको दबदबा थियो । त्यही दबदबाका बीच सन् २००० मा मनोज र लाक्पाले एकैपटक यु–१७ राष्ट्रिय टोलीमा बंगलादेशबाट डेब्यु गरेका थिए । २००१ मा यु–१९ एसीसी कप पनि खेले दुवैले । २००२ मा सिंगापुरबाट राष्ट्रिय टिममै डेब्यु गरे । छोटो समयमा उत्कृष्ट प्रदर्शन गरेका थिए मनोज र लाक्पाले । उनीहरू टिममा टिक्न भने सकेनन् । मनोज नेपाली राष्ट्रिय टोलीका सदाबहार र उत्कृष्ट विकेटकिपर थिए । बल पक्रने फरक शैलीका कारण खेलाडी वृत्तमा उनी ‘मङ्की’ उपनामले चर्चित थिए । सन् २००२ मा न्युजिल्यान्डमा सम्पन्न यु–१९ विश्वकपमा ‘टप टु’ विकेटकिपरमा उनी परेका थिए । मनोज अहिले नेपाल प्रहरीको क्रिकेट टिमका प्रशिक्षक छन् ।  एकताका नेपाली टोलीको निलो–रातो जर्सीमा पिचमा देखिन्थे लाक्पा । अहिले उनी व्यावसायिक रूपमा क्रिकेट खेल्दैनन् । अन्तर्राष्ट्रिय अर्थोडक्स लेग स्पिनर लाक्पा क्रिकेट संघमा आबद्ध छन् । लाक्पाले २७ भन्दा बढी अन्तर्राष्ट्रिय खेलमा उनले ५० भन्दा बढी विकेट लिइसकेका छन् । सन् २००९ मा कुवेतमा भएको यु–१९ एसीसी कपबाट अन्तर्राष्ट्रिय क्रिकेटमा करिअर सुरु गरेका सन्नी पुन क्रिकेटबाट पलायन भइसकेका छन् । ब्याटिङ र किपिङमा अब्बल उनी आईसीसी टी–२० विश्वकपका लागि नेपाली टोलीको क्लोज क्याम्पमा परेका थिए । तर टिममा परेनन् । ‘मौका पाएको भए म उत्कृष्ट प्रदर्शन गरेर देखाइदिन्थेँ,’ सन्नीले भने, ‘मौका पाउनै गाह्रो भयो ।’ महिला क्रिकेटकी कप्तान बन्नुअघि रुविनाले सन् २००९ मा मलेसियामा भएको टी–२० महिला क्रिकेट प्रतियोगितामा सिंगापुरविरुद्धको रोमाञ्चक खेलमा डेब्यु गरेकी थिइन् । डेब्यु खेलमै उनले लगालग पाँच विकेट लिर्दै विश्व कीर्तिमान बनाइन् । काजोल, सबनम, रोमा, अप्सरी र संगीताले पनि अन्तर्राष्ट्रिय क्रिकेटमा राम्रो छवि बनाउदै आफू र सहर चिनाइरहेका छन् ।  इन्डोर खेलकुद बुद्धिचाल र ब्याडमिन्टनमा पनि यहाँका खेलाडी अब्बल छन् । बुद्धिचालमा विश्वविजय घिमिरे नबिर्सिइने नाम हो । बलिमान गुरुङ, भरत गुरुङहरू पनि अन्तर्राष्ट्रिय स्तरका बुद्धिचाल खेलाडी हुन् । ब्याडमिन्टनमा अमिता गिरी, गौरव दाहाल, जेसिका गुरुङ, सुनैना मुखिया र प्रनिशसिंह ठकुरीले सहरको नाम चम्काएका छन् । जिल्ला खेलकुद विकास समिति झापाका पूर्वअध्यक्ष शंकर थापा भन्छन्, ‘हाम्रो सहर खेलाडी जन्माउने कारखाना हो ।’ नयाँ दिल्ली — भारतीय क्रिकेट बोर्ड बीसीआईले कोरोना भाइरस (कोभिड- १९)को संक्रमणविरुद्धको अभियानका लागि ५१ करोड भारतीय रुपैंया सहयोग गर्ने भएको छ । यो रकम भारतीय प्रधानमन्त्री राहत कोषमा जानेछ ।विश्व खेलकुदकै सर्वाधिक धनी संस्था बीसीआईले प्रेस विज्ञप्ती जारी गर्दै यो रकम प्रकोप व्यवस्थापनमा प्रयोग हुने जनाएको छ । अहिले भारतीय खेलकुद क्षेत्रले भाइरसको संक्रमणविरुद्धको अभियानमा आर्थिक सहयोग गर्ने क्रम चलिरहेको छ । यसअघि भारतीय पूर्व खेलाडी सचिन तेन्दुलकरले ५० लाख भारतीय रुपैंया त्यसका कोषमा प्रदान गरेका थिए ।यस्तै बीसीआईका अध्यक्ष तथा पूर्व क्रिकेट खेलाडी शौरभ गांगुलीले पनि निम्न आय भएका भारतीयलाई सहयोग हुने किसिमले ५० लाख भारतीय रुपैंया प्रदान गरेका थिए । म्यानचेस्टर — म्यानचेस्टर सिटीका मिडफिल्डर इल्के गुन्डोआनले इंग्लिस प्रिमियर लिगको उपाधि लिभरपुललाई प्रदान गर्नु उचित हुने बताएका छन् । कोरोना भाइरसको संक्रमणका कारण लिग पूरा नहुने सम्भावनाबीच उनको यो भनाइ अगाडि आएको हो ।इंग्ल्यान्डमा अप्रिल ३० सम्मका लागि फुटबल स्थगितको स्थितिमा छ । लिग तालिकामा लिभरपुल दोस्रो स्थानमा रहेको सिटीमाथि २५ अंकले अगाडि छ । लिभरपुललाई ३० वर्षपछि पहिलो पल्ट लिग उपाधि जित्न दुई जित मात्र आवश्यक छ ।जर्मनीका २९ वर्षीय खेलाडीले मिडियासँगको कुराकानीमा भनेका छन्, ‘लिभरपुललाई उपाधि दिए हुन्छ । मलाई केही फरक पर्दैन । हामी सबै खेल भावनाबाट प्रेरित हुनु पर्छ ।’काठमाडौँ — अमेरिकी बास्केटबल टिम न्युयोर्क निक्सका मालिक जेम्स डोलानलाई कोरोना भाइरसको संक्रमण भएको छ । आइतबार न्युयोर्क निक्स पीआरको ट्विटर ह्यान्डलमाफर्त डोलानलाई कोरोना संक्रमण भएको आधिकारिक जानकारी दिइएको हो । उनलाई सामान्य समस्या मात्रै देखिएको र सेल्फ आइसोलेसनमा बसेको पनि ट्वीटमा उल्लेख छ । उनी नेसनल हकी लिग(एनएचएल) अन्तर्गतको टिम न्युयोर्क रेञ्जर्सका समेत मालिक हुन् । त्यस्तै उनी म्याडिसन स्क्वायर गार्डेन कम्पनीका सीईओ र एमएसजी नेटवर्कका कार्यकारी अध्यक्षसमेत हुन् । The Madison Square Garden Company Executive Chairman and Chief Executive Officer Jim Dolan has tested positive for coronavirus. He has been in self-isolation and is experiencing little to no symptoms. He continues to oversee business operations.— NY_KnicksPR (@NY_KnicksPR) March 29, 2020यसअघि केभिन डुरान्ट, मार्कस स्मार्टलगायत एनबीए खेलाडीहरुमा पनि कोरोना भाइरसको संक्रमण देखिएको थियो । अमेरिकामा आइतबार दिउँसोसम्म कोरोना भाइरसको संक्रमणबाट मृत्यु हुनेको संख्या २ हजार २ सय २९ पुगेको छ । त्यस्तै एक लाख २३ हजारभन्दा बढी संक्रमित भएका छन् । युभेन्ट्सले खेलाडी र प्रशिक्षक मउरिजो सारीको तबलमा रोक्का गर्ने निर्णय गरेको छ । कोरोना भाइरसको महामारीका कारण इटालीमा अप्रिल ३ सम्मका लागि सबै खाले खेल स्थगित गरिएका छन् ।क्लबले भनेको छ, ‘यसमा खेलाडी र प्रशिक्षक पनि सहमत छन् र यसबाट क्लबलाई यस आर्थिक वर्षमा १० करोड डलरको व्यय कम हुनेछ ।’इटाली कोरोना भाइरसबाट सबैभन्दा बढी प्रभावित देश हो । त्यहाँ १० हजार भन्दा बढीको मृत्यु भइसकेको छ । 'सिरी ए' स्थगन हुन अगाडि युभेन्ट्स दोस्रो स्थानमा रहेको लाजियो भन्दा एक अंकले अगाडि थियो । रोक्का हुने तलब मार्चदेखि जुनसम्मको हुनेछ । टुरिन क्लबले सहयोगका लागि आफ्ना सबै खेलाडी र प्रशिक्षकलाई धन्यवाद पनि दिएको छ ।एएफपी — ‘डकवर्थ लेविस नियम’ का जन्मदातामध्ये एक टोनी लेविसको बिहीबार निधन भएको छ । उनी ७८ वर्षका थिए । वर्षाले प्रभावित हुने वान डे खेलमा ‘डकवर्थ लेविस नियम’ लागू हुन्छ ।लेविसले अर्का साथी गणितज्ञ फ्रायन्‍च डवकर्थसँग लिमेर सन् १९९७ मा यो नियमको विकास गरेका थिए । सन् १९९९ मा अन्तर्राष्ट्रिय क्रिकेट काउन्सिल (आईसीसी) ले यो नियम लागू गरेको थियो ।यो नियम अहिलेसम्म पनि कायम छ । वेल्समा जन्मेका लेविस प्राज्ञिक गणितज्ञ थिए र सन् २०१० मा विश्व क्रिकेटमा उनले पुर्‍याएको सम्मानका लागि एबीई अवार्ड प्रदान गरिएको थियो ।सन् १९९२ को विश्वकपको सिड्नीमा इंग्ल्यान्ड र दक्षिण अफ्रिकाबीच भएको सेमिफाइनल वर्षाले प्रभावित भएपछि त्यति बेला असाधारण स्थिति तयार भएको थियो । त्यति बेलासम्म सबैभन्दा कम रन बनेको ओभर काटेर नयाँ जितको लक्ष्य तयार पार्ने नियम थियो । त्यस आधारमा एक समय १३ बलमा जितका लागि २२ रन बनाउनु पर्ने दक्षिण अफ्रिकाले खेल वर्षाले प्रभावित भएपछि एक बलमा २१ रन बनाउनु पर्ने नयाँ असम्भव लक्ष्य पाएको थियो ।त्यही खेलपछि वान डे क्रिकेटमा खेल वर्षाले प्रभावित भएयता नयाँ नियमको आवश्यकता महसुस भएको थियो । त्यसै अनुसार लेविसले डकवर्थसँ मिलेर नयाँ शूत्र विकास गरे र यो नै पछि ‘डकवर्थ लेविस नियम’ नामले प्रसिद्ध भयो । काठमाडौँ — कोभिड–१९ महामारीको त्रास सर्वत्र फैलिइरहेका बेला नेपाल आएर जापान फर्केका फुटबल प्रशिक्षक वसन्त गौचन भन्छन्, ‘सरकारले बनाएको नियमलाई जापानी जनताले राम्ररी पालना गरेका छन् ।केही बन्द गरिएको छैन, कम्पनीले कामदारलाई काममा नआऊ भनेको छैन ।’०००काठमाडौं– प्रशिक्षण नियमित चलिरहेको थियो । बुधबारको प्रशिक्षण भने अन्योल थियो । जापानको टोकियोस्थित सेतागयास्थित फन रुट्स एकेडेमीका फुटबल प्रशिक्षक वसन्त गौचनको अघिल्लो दिनदेखि मनमा खुलदुली चलिरहेको थियो । कोभिड १९ को संक्रमणले विश्व डगमगाएको छ । जापान त्यसबाट अछुतो छैन । फन रुट्सको चिन्ता भने कोभिड–१९ को त्रास नभई मौसमका कारण थियो । फन रुट्सको एकेडेमी भएको क्षेत्रमा बुधबार बिहानदेखि वर्षा हुने अनुमान गरिएको थियो । सामान्य वर्षा भयो तर त्यसले बिहान ८ देखि ३ बजेसम्मको प्रशिक्षणलाई बाधा पुर्‍याउन सकेन । एक समय नेपाली फुटबलका ‘गोल्डेन ब्वाई’ गौचन तीन वर्षदेखि फन रुट्स एकेडेमीको प्रशिक्षक छन् । टोकियो कोभिड–१९ को त्रासबाट गुज्रिरहे पनि एकेडेमीले प्रशिक्षण जारी राखेको छ । फन रुट्सको मुख्य प्रशिक्षण बन्द रहे पनि गौचनले एकेडेमीमा १२ वर्ष मुनिका बच्चालाई अतिरिक्त क्रियाकलाप गराइरहेका छन् । ‘सबै गतिविधि शून्यजस्तो भएका बेला बच्चालाई स्वस्थ रहन, सक्रिय रहन र दिमागलाई चुस्त बनाउन अतिरिक्त क्रियाकलापका रूपमा प्रशिक्षण गराउन अभिभावकहरू नै सक्रिय हुन्छन्,’ गौचनले टोकियोबाट जानकारी गराए । चीनबाट फैलिएको कोभिड–१९ ले जापानलाई छोप्दै गर्दा गौचन नेपाल आएका थिए । एसियाली फुटबल महासंघको ‘ए’ लाइसेन्स कोचिङ कोर्स गर्न आउँदा झन्डै तीन साता यहाँ बिताएका उनीसँग जापान र नेपाल दुवैतिरको कोभिड–१९ को त्रासको अनुभव छ । टोकियोमा जनजीवन कष्टकर भइरहेको अवस्थामा फागुन १२ गते नेपाल आउँदा उनले काठमाडौंमा त्यसको प्रभाव देखेनन् । ‘खासै मास्क लगाएको मान्छे मैले देखेको थिइनँ, जता गयो भीडभाड मात्र देखिन्थ्यो । कोभिड–१९ बारे कोही सचेत भएको जस्तो देखिँदैनथ्यो,’ उनले भने ।उनी जापान फर्किने बेला भने नेपालमै कोभिड–१९ को त्रास बढिसकेको थियो । फ्लाइट पनि उड्ने निश्चित थिएन । उनी जापान पुगेको एकदुई दिनमै फ्लाइट बन्द हुन पुग्यो । अर्थात् नेपालमा कोभिड–१९ रोकथामको पहल अलि ढिलै भयो । ‘कोभिड–१९ को महामारी फैलन थाल्दा जापानमा पनि सामान्य अवस्था थियो । फ्लाइट जारी थियो । विदेशीको आउजाउ भइरहेको थियो । अहिले पूरै फ्लाइट बन्द छ,’ गौचनले भने, ‘तर स्थिति सामान्यझैं देखिन्छ । डिस्निल्यान्ड, ठूला पार्कहरू बन्द छन् तर नेपालजसरी पूरै बन्द छैन ।’चीनको छेउमा भए पनि जापानले कोभिड–१९ राम्रोसँग नियन्त्रण गरेको उनलाई लाग्छ । जापानमा ५७ जनाको मृत्यु भइसकेको छ भने दुई हजार तीन सयभन्दा बढी संक्रमित छन् । बिहीबार मात्र जापानले संक्रमित सूचीमा ४३ जनाको नाम थपेको थियो । पद्धतिमा चलेकाले जापानले महामारीलाई नियत्रण गरिरहेको उनको बुझाइ छ । ‘सरकारले बनाएको नियमलाई यहाँका जनताले राम्ररी पालना गर्छन्, सरकारले केही बन्द गरेको छैन, कम्पनीले पनि कामदारलाई काममा नआऊ भनेको छैन । शनिबार र आइतबार छुट्टीको दिन सरकारले घरबाट ननिस्किनू भनेको थियो, खासै कोही निस्किएनन् । सोमबार फेरि काम सुरु हुन्छ,’ गौचनले भने, ‘सरकारले नाइट क्लब नजाऊ, भीडभाडमा नबस भनेको छ, सबैले मानेका छन् ।’गौचनका अनुसार अहिले स्कुल मात्र बन्द छ । अप्रिलभर स्कुल बन्द हुने सम्भावना छ । टोकियोले जुलाई–अगस्टमा आयोजना गर्न लागेको ओलम्पिक एक वर्षका लागि सरिसकेको छ । टोकियोमा रहेका नेपाली सबै ठीकै रहेको सूचना उनीसँग छ । ‘महामारीले छोला भनेर काम बिदामा लिएर बस्ने पनि छन् । यो बेला नेपालीबीच भेटघाट भएको देखिएको छैन । घुम्न गएको पनि पाइएको छैन,’ उनले भने, ‘सरकारी समाचार संस्थाले कोभिड–१९ बाट बच्ने सन्देश दिइरहेको हुन्छ । टोकियोका मेयर आफैंले सम्बोधन गरिरहेका हुन्छन् । जनताले त्यसैलाई पालना गर्छन् । हात धुन्छन्, कुला गर्छन् । बाहिरबाट आएपछि लगाएको कपडा पूरै परिवर्तन गरेर नुहाउँछन् ।’संक्रमितको संख्या अझै बढ्यो भने काम बन्द हुन सक्ने गौचनको आकलन छ । त्रासमै भए पनि बच्चाहरूलाई प्रशिक्षण जारी छ । ‘बच्चाहरूलाई डर त छ, सेनिटाइजरको अधिक प्रयोग गर्छन् र फुटबल पनि पुछेर खेल्छन् । १२ वर्षमुनिका बच्चाहरूले आफ्नो जिम्मेवारी के हो बुझेका हुन्छन्,’ उनले भने । गौचनको प्रयासमा विगत तीन वर्षदेखि उनको गृहनगर पोखराबाट टिम छनोट गरी यू–१२ टोलीलाई जापानमा लगेर खेलाउने गरिएको थियो । यस वर्षदेखि नेपालको यू–१२ टोली बनाएर जापान लाने तयारी थियो । तर कोभिड–१९ को त्रास फैलिएकाले टोकियोमा मार्च तेस्रो साता हुने कोपा तोरे कप स्थगित भएको छ । कोपा तोरेमा नेपालसहित बोरुसिया डर्टमुन्ड, हर्था बर्लिन, एट्लेटिको म्याड्रिड, स्पोर्टिङ लिज्बन, मार्से, पाल्मेराज, अस्ट्रेलिया, दक्षिण कोरिया, ताइवानका यू–१२ टोलीले प्रतिस्पर्धा गर्न लागेका थिए । गौचन बिहीबार नियमित तालिकामै थिए । फन रुट्समा बिहीबार उनको ‘ओपन डे’ थियो । फन रुट्समा आबद्ध हुने बच्चाहरूलाई ओपन डेमा प्रशिक्षण गराएर भर्ना लिइन्छ । गौचनको ध्यान भने नेपालतिरै छ । उनी भन्छन्, ‘नेपालमा प्रकोप बढिरहेको छ भनिएको छ । आमा पोखरामा हुनुहुन्छ, के हुन्छ कसो हुन्छ भन्ने चिन्ता लागिरहन्छ । आमा भने जापानमा अझै ठूलो प्रकोप छ भनेर यताको चिन्ता लिनुहुन्छ ।’काठमाडौँ — कोभिड १९ को प्रकोपले सम्पूर्ण खेलकुद कार्यक्रम बन्द भएपछि सशस्त्र प्रहरी बल (एपीएफ) का खेलाडी आ–आफ्नो ड्युटीमा फर्किएका छन् । कुनै पनि खेलकुद कार्यक्रम नभएपछि गृह मन्त्रालयको आदेशअनुसार बुधबारदेखि खेलाडीलाई ड्युटीमा फर्काइएको हो । बुधबार सम्पूर्ण खेलाडीलाई ड्युटीमा बोलाइएको थियो भने बिहीबार सागमा समावेश भएका खेलाडीलाई ड्युटीमा नबोलाउने भनिएको उच्च स्रोतले बताएको छ ।राष्ट्रिय महिला टोलीकी सर्वाधिक गोलकर्ता सावित्रा भण्डारी दुवै दिन ड्युटीमा गइन् । ‘बुधबार र बिहीबार ड्युटीमा आयौं, भर्खरै मात्रै सागमा समावेश खेलाडीलाई नबोलाउने जानकारी दिइएको छ,’ उनले भनिन् ।पेरिस — युरोपेली फुटबल महासंघ (यूईएफए) ले युरोपेली च्याम्पियन्स लिग र युरोपा लिग अर्को सूचना नआएसम्मका लागि रोकिएको घोषणा गरेको छ । कोरोना भाइरसको संक्रमणको महामारीका कारण यूईएफएले यो निर्णय गरेको हो ।युरोपेली फुटबलको सर्वोच्च संस्थाले राष्ट्रिय टिमका सबै खेल पनि रद्द गरेको छ । त्यसमा युरो २०२० का छनोट पनि छन् । युरो २०२० समेत एक वर्ष पछाडि सार्ने निर्णय भइसकेको छ । यसअघि यूईएफएले पुरुष र महिलाको च्याम्पियन्स लिग तथा युरोपा लिगका फाइनल पछाडि सारिएको थियो । अहिले पूरा युरोपमा लगभग सबै घरेलु फुटबल स्थगितको स्थितिमा रहेको छ । लन्डन — दोस्रो विश्वयुद्धपछि पहिलो पटक विम्बल्डन २०२० स्थगित गरिएको छ । कोरोना भाइरस (कोभिड- १९) को संक्रमणको महामारीका कारण विश्व टेनिसको सबैभन्दा ठूलो प्रतियोगिता नहुने भएको हो ।रोजर फेडेरर र सेरेना विलियम्स जस्ता खेलाडीले प्रतियोगिता नहुने घोषणाले आफूहरू स्तब्ध भएको बताएका छन् । लन्डनको आयोजक अल इंग्ल्यान्ड क्लबको यो घोषणाले पूरा सिजनमा ठूलो धक्का पुगेको छ । अब कम्तीमा मध्य जुलाईसम्म कुनै टेनिस प्रतियोगिता हुने छैनन् । यसपल्टको विम्बल्डन तय कार्यक्रम अनुसार जुन २९ बाट सुरु हुनु पर्ने हो । त्यसमा नोभाक जोकोभिच र सिमोना हालेप डिफेन्डिङ च्याम्पियन थिए ।आयोजक क्लबले प्रतियोगिताको स्थगन गर्ने निर्णय निकै गाह्रो भएको र यसमा उत्तिकै दु:ख र पीडा रहेको पनि बताएको छ । लन्‍डन — यस वर्षको विम्बल्डन-२०२० स्थगित हुने लगभग निश्चित स्थितिमा पुगेको छ र यसका लागि त्यससँग सम्बन्धित आयोजक पक्षबीच छलफल चलिरहेको छ ।अबको केही घन्टामा यसबारे निर्णय आउने विश्वास गरिएको छ । प्रतियोगिताको आयोजक अल इंग्ल्यान्ड क्लबले स्थगित गर्नेबारे अहिलेसम्म निर्णय नभएपछि यसबारे छलफल भइरहेको छ ।दोस्रो विश्व युद्धपछि अहिलेसम्म कुनै पनि वर्ष विम्बल्डन स्थगित भएको छैन । तर कोरोना भाइरसको संक्रमणको कारण यसपल्ट स्थगित हुने स्थिति सिर्जना भएको हो ।तय कार्यक्रमअनुसार प्रतियोगिता जुन २९ बाट सुरु हुनु पर्ने हो । अर्को ग्रान्ड स्लाम प्रतियोगिता फ्रेन्च ओपन यसअघि नै चार महिनाका लागि पछाडि सार्ने निर्णय भइसकेको छ ।आयोजक क्लबले प्रतियोगिताको भविष्यबारे इंग्ल्यान्डको लन टेनिस संघ, व्यवसायिक टेनिसको संघ र महिला टेनिस संघसँग छलफल गरिरहेको छ । सिड्‍नी — अस्ट्रेलियाका टेस्ट कप्तान टिम पेनले स्टिभ स्मिथले फेरि नेतृत्व सम्हाल्ने हो भने आफूले त्यसको समर्थन गर्ने बताएका छन् । सन् २०१८ को मार्चमा स्मिथमाथि बल टेम्परिङ काण्डपछि प्रतिबन्ध लागेको थियो ।दक्षिण अफ्रिकामा भएको त्यस घटना लगतै ३५ वर्षीय पेनले टेस्ट टिमको नेतृत्व गर्ने अवसर पाएका थिए । पछिल्लो एजेस सिरिजका क्रममा ३० वर्षीय स्मिथ खेलाडीका रूपमा टिममा फर्केका थिए ।उनीमाथि टिमको नेतृत्व गर्नबाट लागेको दुई वर्षको प्रतिबन्ध पनि अब समाप्त भएको छ । पेन मान्छन्, स्मिथ टिमको कप्तानीमा रमाउने खालका खेलाडी हुन् ।उनले भने, ‘स्मिथ फेरि टेस्ट टिममा कप्तानको भूमिकामा फर्कन चाहन्छन् भने त्यसमा मेरो पूरा समर्थन रहने छ ।’ नेतृत्व सम्हालेयता पेनले १० टेस्टमा जित निकालेका छन् । बार्सिलोना — लियोनल मेसीले बार्सिलोनाका खेलाडीले आफ्नो तलब ७० प्रतिशत काटेर लिने भएको बताएका छन् । कोरोना भाइरसको संक्रमणले पूरा स्पेन आक्रान्त भइरहेको बेला क्लबलाई आर्थिक रूपमा सहयोग गर्न खेलाडीले यो निर्णय गरेका हुन् ।आफ्नो इन्स्ट्राग्राम एकाउन्टमा लामो सन्देश छोड्दै मेसीले क्लबका अध्यक्ष जोसेप मारिया र उनको नेतृत्वमा रहेको बोर्डको पनि आलोचना गरेका छन् । उनका अनुसार बोर्डले खेलाडीको भावना नै बुझ्न सकेन् ।स्पेनका अन्य क्लबका खेलाडीले पनि आफ्नो पूरा तलब बुझ्ने छैनन् । कोरोनाको माहामारीका कारण अधिकांश स्पेनी क्लबको आर्थिक स्थिति कमजोर भएको छ ।मेसीले लेखेका छन्, ‘अब समय आएको छ, यो विषम परिस्थितिमा हामी खेलाडीले आफ्नो तलब ७० प्रतिशत काटेर लिने । यस्तो गर्दा क्लबका अरू कर्मचारीले शतप्रतिशत तबल पाउने छन् ।’उनको सन्देशलाई तत्काल अन्य खेलाडीले पनि आफ्नो एकाउन्टमा सेयर गरेका छन् । त्यसपछि क्लबले पनि औपचारिक रूपमा खेलाडीले तलब काटेर लिन मानेको जनाएको छ । काठमाडौँ — इन्डोनेसियाको राजधानी जकार्तामा रहेका फुटबलर रोहित चन्दले देशमा लकडाउन भए पनि नेपाली नागरिकले क्वारेन्टाइनमा बस्नेगरी स्वदेश फर्कन पाउनुपर्ने बताएका छन् ।संघीय सरकारले कोरोना भाइरस (कोभिड १९) को महामारीबाट बच्न एक सातादेखि लकडाउन गरेको छ । त्यसअघि नै इन्डोनेसियाको शीर्ष डिभिजनको फुटबल ‘लिग वान’ मा नेपाली मिडफिल्डर रोहित चन्द समावेश क्लब पर्सिजा जकार्ताको खेल कोरोना भाइरसकै कारण स्थगित भइसकेको थियो । फेरि खेल सुचारु हुने मिति कुरेका उनी नेपालमा लकडाउन भएपछि उतै रोकिएका छन् ।जकार्ताबाट रोहितले सोमबार भने, ‘फेरि लिग सुरु हुने निर्णय पाएपछि स्वदेश फर्किने सोचेको थिएँ । त्यो निर्णय आउनुअघि नै नेपालमा लकडाउन भयो । म स्वदेश फर्किनका लागि तयारी अवस्थामा छु ।’ उनले थपे, ‘हिजो लकडाउन खुल्छ कि भन्ने आशा थियो तर फेरि लम्बियो । लकडाउन गर्नु देशका लागि राम्रो हो तर आफ्नो नागरिकलाई स्वदेश आउन दिनुपर्ने थियो । नेपालमा क्वारेन्टाइन बनाइएको छ, स्वदेश फर्किनेलाई त्यहाँ बस्न दिएर संक्रमित भए/नभएको परीक्षण गरे भइहाल्छ ।’आफ्नो करिअरको पछिल्लो आठ वर्ष इन्डोनेसियन लिगमै व्यस्त रहेका रोहितले भने, ‘नेपाली नागरिक भएकोले आफ्नो देशमा आएर बस्न पाए हुन्थ्यो भन्ने लागिरहेको छ । अरुको देशले नागरिक उद्धार गरेर लगिरहेका छन्, आफू भने बाहिरै हुँदा नरमाइलो लाग्छ ।’ सरकारले १० चैतदेखि अन्तर्राष्ट्रिय उडान बन्द गरे पनि युरोपेली देशहरूले आफ्ना नागरिकलाई विमान चार्टर गर्दै लगिरहेका छन् । सरकारले अन्तर्राष्ट्रिय उडान वैशाख ३ सम्मलाई रोक्ने निर्णय गरिसकेको छ ।इन्डोनेसियामा पहिलोपल्ट मार्च २ मा कोभिड १९ पोजिटिभ देखिएको थियो । २७ करोड जनसंख्या रहेको इन्डोनेसियामा विश्व स्वस्थ्य संगठनका अनुसार कोभिड १९ बाट आइतबारसम्म १,२८५ संक्रमित भएका छन् भने ११४ जनाको मृत्यु भएको छ । निको हुनेको संख्या ६४ मात्रै छ । आइतबार मात्रै १३० जना नयाँ संक्रमित थपिएका थिए भने १२ जनाको मृत्यु भएको थियो । रोहितका अनुसार हालसम्म इन्डोनेसियामा लकडाउन भने गरिएको छैन ।‘घाटी खसखस हुँदा पनि डर लाग्छ’कोभिड १९ बाट आफू सचेत रहेको उल्लेख गर्दै २८ वर्षीय रोहितले भने, ‘खोकी लाग्दा पनि कहिलेकाहीं तनाब हुन्छ । कहिलकाहीं त घाटी खसखस हुँदा पनि डर लाग्छ ।’शुक्रबारसम्म मैदानमा पुगेर फिटनेसका लागि आफैं ट्रेनिङ गरेका उनी त्यसयता भने अपार्टमेन्टमै बसिरहेका छन् । ‘अब त बाहिर निस्कन पनि डर लाग्छ,’ उनले भने, ‘खेलिरहने मान्छेलाई केही नगरी बस्न एकदमै गाह्रो हुँदोरहेछ । अरु सबै परिवासँग छन्, ममात्रै एक्लै । पहिला खाना अर्डर गरेर बाहिरैबाट ल्याउँथे । कोरोनाको डरले तीन दिन भयो, आफैं खाना पकाउन थालेको छु ।’ काठमाडौंमा रहेको परिवारसँग नियमित सम्पर्क भइरहेको उल्लेख गर्दै उनले समय बिताउन फिल्म हेर्ने, किताब पढ्ने र क्यान्डी क्रस खेल्ने गरेको बताए ।राजधानी जकार्ताको जनसंख्या ३ करोड ४३ लाखभन्दा बढी छ त्यसैले यहाँ कोरोना भाइरसको महामारी ह्वात्तै बढ्नसक्ने डर भएको उनले बताए । रोहितसँगै विदेशी खेलाडीको कोटामा ११ पल्टको इन्डोनेसियन लिग च्याम्पियन क्लब पर्सिजामा इटालियन क्ल्ब युभेन्टसका पूर्वमिडफिल्डर मार्को मोट्टा, क्रोएसियाली फरवार्ड मार्को सिमिच, नेदरल्यान्ड्सका मिडफिल्डर मार्क क्लोक छन् । यो क्लबको मुख्य प्रशिक्षक ब्राजिलका सर्जियो फारियस छन् । हाल उनीहरु सबै जकार्तामै छन् ।रोहित जतिसक्दो चाँडै स्वदेश फर्कन चाहन्छन् । जकार्तास्थित कुन्नीगनको अपार्टमेन्टमा बसिरहेका उनले भने, ‘मे महिनाको अन्तिमसम्म रमदान र इद उल फित्र भएकाले हिजोको बैठकले १५ जुनदेखि लिग पुन: सञ्चालन गर्ने निर्णय गरेछ । तर यो मितिलाई कोरोनाले असर गर्नसक्छ । त्यसैले सकेसम्म चाँडै स्वदेश फर्कन चाहन्छु ।’पर्सिजाले सन् २०१८ को लिग १ को उपाधि जित्दा लिगकै सर्वोत्कृष्ट खेलाडी बनेका थिए रोहित । पसिर्जा इन्डोनेसियाकै सर्वाधिक लोकप्रिय फुटबल क्लब हो । ९१ वर्ष पुरानो यो क्लबको ट्वीटरमा २९ लाख, इन्स्टाग्राममा २५ लाख र फेसबुकमा १० लाखभन्दा बढी फलोअर्स छन् । इन्स्टामा रोहितका २ लाख ८९ हजार फलोअर्समध्ये अधिकांश इन्डोनेसियाली छन् ।पर्सिजाले घरेलु खेल गेलोरा बुङ कार्नो रंगशालामा खेल्छ । ७७ हजार दर्शक क्षमताको यो रंगशाला एसियाली खेलकुद २०१८ को मुख्य आयोजन स्थल पनि हो । पर्सिजाले यो सिजनको लिगमा पहिलो खेल १ मार्चमा यही खेलेको थियो, जसमा उसले बोर्नेओलाई ३—२ ले हराएको थियो । उसले दोस्रो खेल दक्षिण जकार्ताको पीटीआई रंगशालामा १४ मार्चमा भयांकाराविरुद्ध खेल्यो, जुन २—२ मा टुंगियो । पर्सिक केडरीविरुद्ध १९ मार्चमा घरेलु मैदानमा तोकिएको खेल भने कोरोनाको कारण स्थगित भयो ।‘२०—२५ जनामा कोरोना संक्रमण देखिएपछि लिग झ्याप्पै बन्द गरियो,’ रोहितले भने । इन्डोनेसियन फुटबलको सर्वोच्च लिगमा १८ क्लबले होम एन्ड अवेको आधारमा प्रतिस्पर्धा गर्छन् । २९ फेबु्रअरीमा सुरु भएको लिग वान २०२० अक्टोबर ३१ सम्म सक्याउने त्यहाँको फुटबल संघको योजना थियो । अब यसलाई पनि युरोपेली लिगलाई जस्तै गरी कोरोना महामारीले प्रभावित गरेको छ ।टोकियो — टोकियो ओलम्पिक्स अब सन् २०२१ को जुलाई २३ बाट सुरु भएर अगस्ट ८ मा समापन हुने भएको छ । कोरोना भाइरसको संक्रमणका कारण टोकियो ओलम्पिक्स एक वर्ष पछाडि सारिएको हो ।अन्तर्राष्ट्रिय ओलम्पिक्स कमिटी (आईओसी) को सोमबार बसेको बैठकले यो निर्णय गरेको हो । एक वर्षपछि आयोजना भए पनि प्रतियोगिताको नाम भने टोकियो ओलम्पिक्स २०२० नै रहनेछ । अब प्यारा ओलम्पिक्स भने सन् २०२१ को अगस्टे २४ देखि सेप्टेम्बर ५ सम्म हुनेछ । आईओसी अध्यक्ष थोमस बाखले नयाँ मितिमा ओलम्पिक्स आयोजना गर्नु चुनौतीपूर्ण हुने बताउँदै यसमा सबैको सहयोग प्राप्त हुने विश्वास पोखेका छन् । काठमाडौँ — कोभिड–१९ को नियन्त्रणका लागि क्रिकेट खेलाडी संंघ नेपाल(सीपीएएन) र एनसीसीएस ग्रुपले सरकारको कोरोना रोकथाम कोषलाई ४ लाख ६२ हजार रुपैयाँ सहयोग प्रदान गर्ने भएको छ । सोमबार एक विज्ञप्ति जारी गर्दै क्रिकेट खेलाडी संंघ नेपालले उक्त जानकारी दिएको हो । यस वर्ष क्रिकेट क्षेत्रमा उत्कृष्ट विशेष पाँच विधा (वर्ष क्रिकेट खेलाडी महिला र पुरुष, वर्ष उदियमान क्रिकेट खेलाडी, वर्ष उत्कृष्ट क्षण र लाइफटाइम अचिभमेन्ट अवार्ड) मा दिने भनेर छुट्याइएको निश्चित रकम हाल कोरोना नियन्त्रणका लागि सहयोग स्वरुप सरकारलाई दिन लागिएको हो । सम्पूर्ण खेलाडीहरुलाई नेतृत्व गर्दै उक्त रकम प्रदान गर्न लागिएको हो । त्यस्तै यस कार्यक्रमको अर्को संस्करण आगामी वर्ष (सन् २०२१) आयोजना गरिने समेत विज्ञप्ति मार्फत जानकारी दिइएको छ । काँकडभिट्टा — झापा  खेलकुदका लागि मलिलो भूमि हो  । त्यसमा पनि सुदूर पूर्वको सीमावर्ती सहर काँकडभिट्टा झनै उर्वर छ ।  क्रिकेट, फुटबल, ब्याडमिन्टनदेखि बुद्धिचालसम्मका अन्तर्राष्ट्रिय खेलाडी जन्माएको छ यो सहरले । पुरुष, महिला र बहिरा क्रिकेटरहरूको त ठूलै संख्या छ यहाँ । फुटबल, ब्याडमिन्टन र बुद्धिचालमा पनि अब्बल । ५० को दशकदेखि यो सहरले अब्बल खेलाडी जन्माइरहेको छ । फुटबलमा नरोत्तम गौतम र सन्देश श्रेष्ठ पहिलो पुस्ताका अन्तर्राष्ट्रिय खेलाडी हुन् । उनीहरूको सिको गर्दै महेश सरकार, दीपक खवास हुर्किए । अन्तर्राष्ट्रिय प्रतियोगितामा सहभागी बन्दै यो सहरको नाम चम्काए । पछिल्लो पुस्ता पनि चम्किँदै छ । एन्जल गुरुङ, दिवस उराव र दिनेश मुर्मु उमेर समूहका अन्तर्राष्ट्रिय खेलाडी हुन् । ‘अझै धेरै अब्बल खेलाडी जन्माइरहेको छ यो सहरले,’ यु–१५ राष्ट्रिय महिला फुटबलका प्रशिक्षक मीन बस्नेतले भने, ‘खेलाडीहरूले सहरको नाम राखेका छन् ।’  काँकडभिट्टाले नौ जना अन्तर्राष्ट्रिय क्रिकेटर जन्माइसक्यो । लाक्पा लामा, मनोज कटुवाल मात्रै होइन, महिला क्रिकेट टिमकी कप्तान रुविना क्षत्रीदेखि ज्योति दनुवारसम्म । कुनै बेला क्रिकेटरद्वय लाक्पा र मनोज सिंगो झापाका सान थिए । यी दुई खेलाडीको प्रेरणाबाट सुनील विष्ट र सन्नी पुन तथा महिला क्रिकेटमा रुविना क्षत्री र काजोल श्रेष्ठहरू जन्मिएका हुन् । बहिरा अन्तर्राष्ट्रिय क्रिकेटरहरू सुमन चौहान र मिलन अधिकारी पनि यो सानो सहरका बासिन्दा हुन् ।  रुविना र काजोलसहित रोमा थापा, संगीता राई, अप्सरी खातुन, सबनम राईहरू महिला क्रिकेटका धरोहर हुन् । यु–१९ का महिला खेलाडी निङमा शेपा, लकिता राजवंशी र ज्योति दनुवारहरू दोस्रो पुस्ताका महिला क्रिकेटर हुन् । ‘नेपाली महिला क्रिकेट टिममा काँकडभिट्टाको सधैं वर्चस्व हुने गरेको छ,’ महिला क्रिकेट टिमकी कप्तान रुविनाले सुनाइन्, ‘नौ जना त यहाँकै छौं ।’ महिला क्रिकेटर उत्पादनको श्रेय प्रशिक्षक वीरु श्रेष्ठलाई जान्छ । श्रेष्ठ खेलाडीको लगनशीलतालाई पनि महत्त्वपूर्ण मान्छन् । ‘महिलाले पनि क्रिकेट खेल्छन् र भन्ने तहको हाम्रो समाजलाई महिलाले नै गरेर देखाइदिएका छन्,’ उनले भने, ‘तर अझै धेरै गर्न बाँकी छ ।’ उनी अझै धेरै खेलाडी उत्पादन गर्ने योजनामा छन् । बहिरा क्रिकेटहरू सुमन र मिलन सन् २०१२ मा पाकिस्तानमा भएको दोस्रो एसिया बहिरा क्रिकेट कपमा सहभागी भएका थिए । पछिल्लो समय भने यी दुवै निराश छन् । बहिरा क्रिकेट प्रतियोगिता नहुँदा उनीहरूले आफ्नो प्रतिभा देखाउन पाएका छैनन् । दायाँबाट रोमा थापा, अपसरी खातुन, मनोज कटुवाल र संगीता राईविगतमा राष्ट्रिय टिम वा उमेर समूहमा क्षेत्र नम्बर १ विराटनगरको दबदबा थियो । त्यही दबदबाका बीच सन् २००० मा मनोज र लाक्पाले एकैपटक यु–१७ राष्ट्रिय टोलीमा बंगलादेशबाट डेब्यु गरेका थिए । २००१ मा यु–१९ एसीसी कप पनि खेले दुवैले । २००२ मा सिंगापुरबाट राष्ट्रिय टिममै डेब्यु गरे । छोटो समयमा उत्कृष्ट प्रदर्शन गरेका थिए मनोज र लाक्पाले । उनीहरू टिममा टिक्न भने सकेनन् । मनोज नेपाली राष्ट्रिय टोलीका सदाबहार र उत्कृष्ट विकेटकिपर थिए । बल पक्रने फरक शैलीका कारण खेलाडी वृत्तमा उनी ‘मङ्की’ उपनामले चर्चित थिए । सन् २००२ मा न्युजिल्यान्डमा सम्पन्न यु–१९ विश्वकपमा ‘टप टु’ विकेटकिपरमा उनी परेका थिए । मनोज अहिले नेपाल प्रहरीको क्रिकेट टिमका प्रशिक्षक छन् ।  एकताका नेपाली टोलीको निलो–रातो जर्सीमा पिचमा देखिन्थे लाक्पा । अहिले उनी व्यावसायिक रूपमा क्रिकेट खेल्दैनन् । अन्तर्राष्ट्रिय अर्थोडक्स लेग स्पिनर लाक्पा क्रिकेट संघमा आबद्ध छन् । लाक्पाले २७ भन्दा बढी अन्तर्राष्ट्रिय खेलमा उनले ५० भन्दा बढी विकेट लिइसकेका छन् । सन् २००९ मा कुवेतमा भएको यु–१९ एसीसी कपबाट अन्तर्राष्ट्रिय क्रिकेटमा करिअर सुरु गरेका सन्नी पुन क्रिकेटबाट पलायन भइसकेका छन् । ब्याटिङ र किपिङमा अब्बल उनी आईसीसी टी–२० विश्वकपका लागि नेपाली टोलीको क्लोज क्याम्पमा परेका थिए । तर टिममा परेनन् । ‘मौका पाएको भए म उत्कृष्ट प्रदर्शन गरेर देखाइदिन्थेँ,’ सन्नीले भने, ‘मौका पाउनै गाह्रो भयो ।’ महिला क्रिकेटकी कप्तान बन्नुअघि रुविनाले सन् २००९ मा मलेसियामा भएको टी–२० महिला क्रिकेट प्रतियोगितामा सिंगापुरविरुद्धको रोमाञ्चक खेलमा डेब्यु गरेकी थिइन् । डेब्यु खेलमै उनले लगालग पाँच विकेट लिर्दै विश्व कीर्तिमान बनाइन् । काजोल, सबनम, रोमा, अप्सरी र संगीताले पनि अन्तर्राष्ट्रिय क्रिकेटमा राम्रो छवि बनाउदै आफू र सहर चिनाइरहेका छन् ।  इन्डोर खेलकुद बुद्धिचाल र ब्याडमिन्टनमा पनि यहाँका खेलाडी अब्बल छन् । बुद्धिचालमा विश्वविजय घिमिरे नबिर्सिइने नाम हो । बलिमान गुरुङ, भरत गुरुङहरू पनि अन्तर्राष्ट्रिय स्तरका बुद्धिचाल खेलाडी हुन् । ब्याडमिन्टनमा अमिता गिरी, गौरव दाहाल, जेसिका गुरुङ, सुनैना मुखिया र प्रनिशसिंह ठकुरीले सहरको नाम चम्काएका छन् । जिल्ला खेलकुद विकास समिति झापाका पूर्वअध्यक्ष शंकर थापा भन्छन्, ‘हाम्रो सहर खेलाडी जन्माउने कारखाना हो ।’ नयाँ दिल्ली — भारतीय क्रिकेट बोर्ड बीसीआईले कोरोना भाइरस (कोभिड- १९)को संक्रमणविरुद्धको अभियानका लागि ५१ करोड भारतीय रुपैंया सहयोग गर्ने भएको छ । यो रकम भारतीय प्रधानमन्त्री राहत कोषमा जानेछ ।विश्व खेलकुदकै सर्वाधिक धनी संस्था बीसीआईले प्रेस विज्ञप्ती जारी गर्दै यो रकम प्रकोप व्यवस्थापनमा प्रयोग हुने जनाएको छ । अहिले भारतीय खेलकुद क्षेत्रले भाइरसको संक्रमणविरुद्धको अभियानमा आर्थिक सहयोग गर्ने क्रम चलिरहेको छ । यसअघि भारतीय पूर्व खेलाडी सचिन तेन्दुलकरले ५० लाख भारतीय रुपैंया त्यसका कोषमा प्रदान गरेका थिए ।यस्तै बीसीआईका अध्यक्ष तथा पूर्व क्रिकेट खेलाडी शौरभ गांगुलीले पनि निम्न आय भएका भारतीयलाई सहयोग हुने किसिमले ५० लाख भारतीय रुपैंया प्रदान गरेका थिए । म्यानचेस्टर — म्यानचेस्टर सिटीका मिडफिल्डर इल्के गुन्डोआनले इंग्लिस प्रिमियर लिगको उपाधि लिभरपुललाई प्रदान गर्नु उचित हुने बताएका छन् । कोरोना भाइरसको संक्रमणका कारण लिग पूरा नहुने सम्भावनाबीच उनको यो भनाइ अगाडि आएको हो ।इंग्ल्यान्डमा अप्रिल ३० सम्मका लागि फुटबल स्थगितको स्थितिमा छ । लिग तालिकामा लिभरपुल दोस्रो स्थानमा रहेको सिटीमाथि २५ अंकले अगाडि छ । लिभरपुललाई ३० वर्षपछि पहिलो पल्ट लिग उपाधि जित्न दुई जित मात्र आवश्यक छ ।जर्मनीका २९ वर्षीय खेलाडीले मिडियासँगको कुराकानीमा भनेका छन्, ‘लिभरपुललाई उपाधि दिए हुन्छ । मलाई केही फरक पर्दैन । हामी सबै खेल भावनाबाट प्रेरित हुनु पर्छ ।’काठमाडौँ — कोरोना भाइरसको महामारीले विश्वलाई नै संकटमा पारिरहेको बेला अमेरिकी म्यागजिन फोर्ब्सले घोषणा गरेको एसियाका प्रभावशाली युवाहरूको सूचीमा परेपछि गल्फ खेलाडी प्रतिमा शेर्पाले बेग्लै किसिमको सुख महसुस गरेकी छन् ।‘द फोर्ब्स थर्टी अन्डर थर्टी एसिया २०२०’ मा इन्टरटेन्मेन्ट एन्ड स्पोर्ट्सतर्फ प्रभावशाली ३० युवामा परेपछि प्रतिमाले शुक्रबार भनिन्, ‘सन् २०२० मा सुरुबाटै एकदमै नराम्रा खबरहरू सुनिरहेकी थिएँ । यो वर्ष नै त्यस्तै हुन्छ कि भन्ने लागिरहेको थियो । हिजो यो (फोर्ब्सको सूची) सुनेपछि ओके, राम्रो आयो भन्ने भयो । खाली नेगेटिभमात्रै होइन, पोजिटिभ पनि हुन्छ र राम्रो पनि भइरहेकै रहेछ भन्ने लाग्यो ।’एक वर्षयता अमेरिकाको क्यालिफोर्नियामा अध्ययनसँगै खेललाई निरन्तरता दिइरहेकी उनीसँग नेपालका युवा उद्यमीहरू निकिता आचार्य, किरण तिम्सिना (दुवै अर्वान गर्ल), रोहित तिवारी (फुडमारियो), जेसेलिना राणा र शुभांगी राणा (दुवै प्याडटूगो) फोर्ब्सको ३० वर्षमुनिको महादेशकै प्रभावशाली युवा रिटेल एन्ड इकमर्स तथा सोसल अन्टरप्रेनर्स विधाको शीर्ष ३० सूचीमा छन् ।त्रिभुवन विमानस्थलसँगैको रोयल नेपाल गल्फ क्लब (आरएनजीसी) परिसरमै रहेको एउटा सानो घरमा हुर्किएकी २० वर्षीय प्रतिमा भन्छिन्, ‘अहिले पनि धेरैले नेपालमा गल्फ खेल्छ र भनी सोध्छन् । यसले (फोर्ब्सको सूची) विश्वमै नेपालको गल्फको प्रचार भएको महसुस भइरहेको छ । यो नेपाली गल्फकै लागि पनि राम्रो हो ।’उनले थपिन्, ‘गल्फ धनीहरूको खेल हो भन्ने सोचाईमा परिवर्तन आएजस्तो लाग्छ र यसप्रति खुशी लागेको छ । अझै केही गर्ने उत्साह बढेको छ ।’आर्थिक रुपमा विपन्न परिवारकी उनी हाल एउटा अमेरिकी परिवारको सहयोगमा सान्ता बार्बरा सिटी कलेजमा बीबीए दोस्रो वर्षमा अध्ययनरत छिन् । उतै गल्फको नियमित अभ्यास गर्छिन् । उनका बुबा पासाङ र आमा कल्पना आरएनजीसीको गल्फ कोर्स क्षेत्रकै त्यही सानो घरमा बसिरहेका छन् । बुबाआमा गल्फ कोर्समा काम गर्छन् । उनी अभिभावकसँग हरेक दिन गफ गर्छिन् ।फोर्ब्सको सूची सार्वजनिक भएपछि त्यसमा आफू पनि रहेको प्रतिमाले अभिभावकलाई बताएकी थिइन् । ‘ममी बाबालाई बुझाउनै गाह्रो भयो, कसरी बुझाउने भयो,’ उनले भनिन्, ‘अझै राम्रो गर्नु भन्नुभयो । म खुशी हुने बित्तिकै उहाँहरु खुशी हुनुहुन्छ, यस्तो बेला (महामारी) पनि राम्रो खबर सुनाइस् भन्नुभयो ।’ तस्बिर सौजन्य : माइकल मोन्ट्यान उनले डेढ महिनाको बिदामा घर फर्किन मे १४ को हवाई टिकट किनेकी थिइन् । ‘कोरोनाले टिकट नै क्यान्सिल भयो । घर आउनै नपाउने भयो । कस्तो बोर लागिरहेको छ,’ उनले सुनाइन् । उनलाई बधाईको ओइरो लागिरहेको छ । कोरोना : जनावर चिडियाखानामा कसरी बस्छन् होला ?प्रतिमा एक वर्षयता क्यालिफोर्नियास्थिथत भेन्चुरामा मोन्त्यान दम्पत्ती माइकल र तान्यासँगै बस्छिन् । जसलाई उनी बाआमा भन्छिन् । डिसेम्बर, २०१९ मा वुहानबाट सुरु भएको कोभिड १९ को महामारीले अमेरिकालाई पनि संकटमा पारेको पछिल्लो दुई साता यो परिवार पनि घरमै सीमित भएको छ ।‘यहाँ (क्यालिफोर्निया) लकडाउन गरिएको छैन । कोरोनाबाट बच्नको लागि घरमै बस्नु भनेको दुई साता भयो । हामी घरमै छौं । खानेकुरा किन्न ग्रोसरी जानेबाहेक बाहिर निस्कने गरेका छैनौं,’ प्रतिमाले सुनाइन् । केही दिनयता हल्का राहत पनि महसुस गरिरहेकी छन् । भन्छिन्, ‘क्यालिफोर्नियामा अहिले अरु राज्यको तुलनामा अलि कम भयो भनिरहेको छ, अस्ति दोस्रोमा थियो अहिले चौथोमा छ ।’ एलए टाइम्सकाअनुसार क्यालिफोर्नियामा बिहीबारसम्म ११ हजार २ सय ७ जनामा कोरोना संक्रमण देखिएको र त्यसमध्ये २ सय ४६ जनाको मृत्यु भयो । बिहीबारमात्रै १ हजार २ सय ६९ जनामा पोजिटिभ देखियो भने ३१ जनाको ज्यान गयो ।महामारीको त्रासले घरमै बस्नुपर्दा चिडियाखानामा बसेका जनावरहरूको खुबै याद आएको बताइन् । भन्छिन्, ‘हामीलाई केही दिन घरमा बस्नै गाह्रो भएको छ भने चिडियाखानामा जनावरहरू त्यसरी कसरी बस्नसक्छ ? उनीहरूलाई पनि दौडिन मन लाग्छ होला । दौडन, खेल्न नपाउँदा जीउ कस्तो हुन्छ होला ? मनमा यस्तै यस्तै कुरा आइरहेको छ ।’‘भाइरसबाट सुरक्षित रहनको लागि घरमै बस्नुपर्छ र मुख्य कुरा नै यही हो,’ उनले भनिन्, ‘ममात्रै होइन, विश्वको सबैजना हामी परिवारजस्तै भएका छौं कोरोनाविरुद्ध लड्न ।’ कहिलेकाही बाहिर निस्किदाको अवस्थाबारे उनी भन्छिन्, ‘कहिलेकाहीं ड्राइभ गरेर ममी (तान्या) सँग ग्रोसरी जान्छु । तर, म भित्र पस्दिनँ, ग्लोभ्स र मास्क लाएर उहाँ आफै जानुहुन्छ । कुकुर डुलाउन कहिलेकाहीं निस्किन्छु । विकिन्डमा पार्कमा सबै जना कुकुर डुलाइरहेको देख्छु, अनि डर लाग्छ, फर्किहाल्छु । त्यो हेर्दा कस्तो नडराएको, गम्भीर नभएको जस्तो लाग्छ । तर, आफैलाई सोंच्छु उनीहरू पनि त उस्तै हो भन्ने लाग्छ ।’उनका अनुसार क्यालिफोर्नियाको पार्कलगायत सार्वजनिक स्थलहरूमा भीड भने पहिलाको तुलनामा घटिरहेको छ । ठूला पसल, सपिङ मल, रेस्टुराँ खुलिरहेकै छ । रेस्टुराँमा त्यही खानेभन्दा टेक—अवेको लागि खुला छन् । केही स्थानमा खोल्ने समय तोक्न पनि सुरु भएको छ । ‘न्युज हेर्नै दिक्क’दुई साताअघिसम्म उनको दैनिकी हुन्थ्यो कलेज, गल्फ र जिम । भन्छिन्, ‘घरै बस्न एदकमै गाह्रो । हिँडिरहने बानी भएकोले कता जाने, के गर्ने छटपटी हुँदोरहेछ ।’ घरमै सीमित हुँदा केही सिक्ने अवसर पाएकोमा भने उनले खुशी व्यक्त गरिन्, ‘यो समयमा आफूले आफैंलाई सम्हाल्न सिकियो । जस्तो कि यति बजे यो गर्छु, त्यो गर्छु । मेरो लागि खुशीको कुरा हो यो ।’उनी सोल पार्क गल्फ कोर्समा शनिबार र आइतबार पूरै दिन बिताउँथिन् । अरु बेला दैनिक कम्तीमा २ घन्टा अभ्यास गर्थिन् । तर, यो कोर्स महामारीको कारण बन्द गरिएको दुई साता भइसक्यो । १ महिनाको लागि बन्द गरिएको हो । त्यससँगै जिम पनि बन्द भयो ।प्रतिमा भन्छिन्, ‘घरमै दिउँसो ४ बजेतिर वर्कआउट गर्छु । गल्फ टिमको ग्रुप च्याट छ, अनलाइन भएर सबैले सँगै गर्छौं । अहिले धेरैजना घर फर्किसके । यस्तो नयाँ अनुभव भइरहेको छ, जुन कहिल्यै सोचेको थिएन । यहाँ सबैले भात मनपराउँछन्, पकाएर खाइरहन्छौं । मःमः भने खुबै मिस हुन्छ,’ उनले भनिन् ।कोरोनाको त्रासमा नेपालमा लकडाउन भए पनि गल्फ कोर्समै रहेकाले हिँड्डुल गर्न बुबाआमालाई सजिलो रहेको पनि उनले सुनाइन् । भन्छिन्, ‘लकडाउनमा सबैले घरै बसेर सुरक्षित रहने प्रयास गर्नुपर्छ । आफ्नो ज्यान मात्र होइन, यसबेला हामी एकअर्कामा निर्भर छौं । त्यसैले सुरक्षित बस्नुपर्छ, सचेत हुनुपर्छ, सावधानी अपनाउनुपर्छ ।’उनी बिहान ८ देखि ११ बजेसम्म अनलाइन क्लास लिन्छिन् । ब्रेकफास्ट लिएपछि टीभी सिरिज ‘न्यू गर्ल’हेर्छिन् । त्यसपछि पढ्न बस्छिन् । अहिले अमेरिकी इतिहाससम्बन्धी किताब पढिरहेको उनले बताइन् । डायरी पनि लेख्न थालेकी छन् । डिनरपछि नेट्फिलिक्सतिर लाग्छिन्, 'टाइगर किङ' हेर्न । ‘पहिला कोर्सको बुकबाहेक अरु खासै पढ्ने, डायरी लेख्ने बानी थिएन’ उनले भनिन्, ‘कहिलेकाहीं टीभीमा समाचार पनि हेर्छु । तर, धेरै मरेको खबरमात्रै आइरहेको हुन्छ । त्यसैले न्युज हेर्नै दिक्क लाग्छ ।’पहिलो ‘प्रो’ बन्ने चाहना ११ वर्षको भएदेखि गल्फ खेल्न थालेकी प्रतिमाको गल्फ मोह र अभावग्रस्त जीवनलाई लिएर ईएसपीएनले दुई वर्षअघि ‘अ माउन्टेन टु क्लाइम्ब’वृत्तचित्र बनाएको थियो, जसले उनलाई विश्वमै चर्चित बनाइदियो । यसमा फोर्ब्सको एसियाकै प्रभावशाली युवाको सूचीले उनको करिअर र जीवनलाई थप उचाई दिनसक्छ ।उनी नेपालकी नम्बर १ महिला गल्फर हुन् । गल्फमा हालसम्म नेपाली महिला गल्फर प्रो (व्यवसायिक खेलाडी) बनेका छैनन् । ‘नेपालको पहिलो महिला प्रो बन्न चाहन्छु । त्यसैका लागि मिहिनेत गरिरहेकी छु,’उनले भनिन् । पाँच हृयान्डीक्यापमा खेल्ने गरेकी उनले नेपाल र अमेरिकाको व्यावसायिक गल्फका केही प्रतियोगिता खेल्ने अवसर पनि पाएकी छन्, एमेच्योरको रुपमा । ती प्रतियोगितामा उनको प्रदर्शन भने त्यस्तो उत्कृष्ट भएन । उनले गत वर्ष गल्फका सुपरस्टार टाइगर उड्सलाई भेट्ने अवसर पनि पाइन् र सँगै ड्राइभिङ रेन्जमा केही बल प्रहार पनि गरिन् ।उनी फाल्डो सिरिज नेपाल च्याम्पियनसिपमा तीनपल्टकी विजेता हुन् । फाल्डो सिरिजका विजेता ग्रान्ड एसिया फाइनल खेल्न पाउने गर्छन् । तर, नागरिकता नबनेकै कारण सन् २०१६ र २०१७ मा विदेश यात्राको अवसर गुमाउनु पर्‍यो । बुबाको नागरिकता नभएपछि उनले नेपाली नागरिकताको प्रमाणपत्र प्राप्त गर्न निक्कै दौडधुप गर्नुपर्‍यो । यसमा उनलाई गत वर्ष हेलिकप्टर दुर्घटनामा मृत्यु भएका व्यवसायी आङछिरिङ शेर्पाले सहयोग गरेका थिए । उनलाई पढाईसँगै गल्फमै व्यस्त राख्न पनि शेर्पाले साथ दिएका थिए ।नागरिकता हात पारेपछि उनले फाल्डो सिरिज ग्रान्ड एसिया फाइनल २०१८ भियतनाममा प्रतिस्पर्धा गर्ने मौका पाइन्, त्यहाँ पनि उनको प्रदर्शन उल्लेखनीय भएन । गत डिसेम्बरमा नेपालले आयोजना गरेको १३ औं दक्षिण एसियाली खेलकुद (साग) मा घरेलु महिला खेलाडीले गल्फको टिम स्पर्धा कास्य पदक हात पारेका थिए । यसमा पनि प्रतिमा थिइनन् । भन्छिन्, ‘कलेज बिदा नमिलेर सागमा सहभागी हुन पाइनँ, जुन मेरो लागि एकदमै दुखको क्षण हो ।’म्याड्रिड — एटलेटिको म्याड्रिडका खेलाडीले आफ्नो तलबबाट ७० प्रतिशत कट्टा गरेर लिन बिहीबार सहमति गरेका छन् । यसअघि बार्सिलोनाका खेलाडीले पनि यस्तै निर्णय गरेका थिए ।कोरोनो भाइरसकको संक्रमणको महामारीका कारण खेलाडीले यो निर्णय गरेका हुन् । खेलाडीले संक्रमणले प्रभावित महिनामा ३० प्रतिशत मात्र तबल बुझ्ने छन् । यो एटलेटिकोको पुरुष र महिलाको पहिलो रोजाईको टिम तथा पुरुष बी टिमका खेलाडीमा लागू हुनेछ । कोभिड १९ बाट सबैभन्दा बढी प्रभावित हुने देशमा स्पेन पनि रहेको छ र त्यहाँ यसकै संक्रमणका कारण १० हजार भन्दा बढीको मृत्यु भइसकेको छ । ब्रसेल्स — कोरोना भाइरसको संक्रमणका कारण बेल्जियमको प्रो लिग स्थगित हुने युरोपको पहिलो ठूलो लिग हुने भएको छ । अहिले तत्काल जुन लिग अंक तालिका छ, त्यसैलाई अन्तिम मानिने छ र त्यसको शीर्ष स्थानमा रहेको क्लब ब्रुग लिग च्याम्पियन घोषणा हुनेछ । लिगका एक चरणका खेल बाँकी भएपनि अब कुनै पनि खेल हुने छैनन् । लिगको बोर्डले यो निर्णय गरेको हो र यसलाई लिगका साधारण सभाले पारित भने गर्नु पर्नेछ ।क्लब ब्रुगलाई लिग तालिकामा दोस्रो स्थानमा रहेको जेन्कमाथि १५ अंकको अग्रता प्राप्त छ । साधारण सभाले लिगका बाँकी स्थान र रेलिगेसन क्षेत्रको प्ले अफका लागि थप निर्णय पनि गर्नेछ । एएफपी — ‘डकवर्थ लेविस नियम’ का जन्मदातामध्ये एक टोनी लेविसको बिहीबार निधन भएको छ । उनी ७८ वर्षका थिए । वर्षाले प्रभावित हुने वान डे खेलमा ‘डकवर्थ लेविस नियम’ लागू हुन्छ ।लेविसले अर्का साथी गणितज्ञ फ्रायन्‍च डवकर्थसँग लिमेर सन् १९९७ मा यो नियमको विकास गरेका थिए । सन् १९९९ मा अन्तर्राष्ट्रिय क्रिकेट काउन्सिल (आईसीसी) ले यो नियम लागू गरेको थियो ।यो नियम अहिलेसम्म पनि कायम छ । वेल्समा जन्मेका लेविस प्राज्ञिक गणितज्ञ थिए र सन् २०१० मा विश्व क्रिकेटमा उनले पुर्‍याएको सम्मानका लागि एबीई अवार्ड प्रदान गरिएको थियो ।सन् १९९२ को विश्वकपको सिड्नीमा इंग्ल्यान्ड र दक्षिण अफ्रिकाबीच भएको सेमिफाइनल वर्षाले प्रभावित भएपछि त्यति बेला असाधारण स्थिति तयार भएको थियो । त्यति बेलासम्म सबैभन्दा कम रन बनेको ओभर काटेर नयाँ जितको लक्ष्य तयार पार्ने नियम थियो । त्यस आधारमा एक समय १३ बलमा जितका लागि २२ रन बनाउनु पर्ने दक्षिण अफ्रिकाले खेल वर्षाले प्रभावित भएपछि एक बलमा २१ रन बनाउनु पर्ने नयाँ असम्भव लक्ष्य पाएको थियो ।त्यही खेलपछि वान डे क्रिकेटमा खेल वर्षाले प्रभावित भएयता नयाँ नियमको आवश्यकता महसुस भएको थियो । त्यसै अनुसार लेविसले डकवर्थसँ मिलेर नयाँ शूत्र विकास गरे र यो नै पछि ‘डकवर्थ लेविस नियम’ नामले प्रसिद्ध भयो । काठमाडौँ — कोभिड–१९ महामारीको त्रास सर्वत्र फैलिइरहेका बेला नेपाल आएर जापान फर्केका फुटबल प्रशिक्षक वसन्त गौचन भन्छन्, ‘सरकारले बनाएको नियमलाई जापानी जनताले राम्ररी पालना गरेका छन् ।केही बन्द गरिएको छैन, कम्पनीले कामदारलाई काममा नआऊ भनेको छैन ।’०००काठमाडौं– प्रशिक्षण नियमित चलिरहेको थियो । बुधबारको प्रशिक्षण भने अन्योल थियो । जापानको टोकियोस्थित सेतागयास्थित फन रुट्स एकेडेमीका फुटबल प्रशिक्षक वसन्त गौचनको अघिल्लो दिनदेखि मनमा खुलदुली चलिरहेको थियो । कोभिड १९ को संक्रमणले विश्व डगमगाएको छ । जापान त्यसबाट अछुतो छैन । फन रुट्सको चिन्ता भने कोभिड–१९ को त्रास नभई मौसमका कारण थियो । फन रुट्सको एकेडेमी भएको क्षेत्रमा बुधबार बिहानदेखि वर्षा हुने अनुमान गरिएको थियो । सामान्य वर्षा भयो तर त्यसले बिहान ८ देखि ३ बजेसम्मको प्रशिक्षणलाई बाधा पुर्‍याउन सकेन । एक समय नेपाली फुटबलका ‘गोल्डेन ब्वाई’ गौचन तीन वर्षदेखि फन रुट्स एकेडेमीको प्रशिक्षक छन् । टोकियो कोभिड–१९ को त्रासबाट गुज्रिरहे पनि एकेडेमीले प्रशिक्षण जारी राखेको छ । फन रुट्सको मुख्य प्रशिक्षण बन्द रहे पनि गौचनले एकेडेमीमा १२ वर्ष मुनिका बच्चालाई अतिरिक्त क्रियाकलाप गराइरहेका छन् । ‘सबै गतिविधि शून्यजस्तो भएका बेला बच्चालाई स्वस्थ रहन, सक्रिय रहन र दिमागलाई चुस्त बनाउन अतिरिक्त क्रियाकलापका रूपमा प्रशिक्षण गराउन अभिभावकहरू नै सक्रिय हुन्छन्,’ गौचनले टोकियोबाट जानकारी गराए । चीनबाट फैलिएको कोभिड–१९ ले जापानलाई छोप्दै गर्दा गौचन नेपाल आएका थिए । एसियाली फुटबल महासंघको ‘ए’ लाइसेन्स कोचिङ कोर्स गर्न आउँदा झन्डै तीन साता यहाँ बिताएका उनीसँग जापान र नेपाल दुवैतिरको कोभिड–१९ को त्रासको अनुभव छ । टोकियोमा जनजीवन कष्टकर भइरहेको अवस्थामा फागुन १२ गते नेपाल आउँदा उनले काठमाडौंमा त्यसको प्रभाव देखेनन् । ‘खासै मास्क लगाएको मान्छे मैले देखेको थिइनँ, जता गयो भीडभाड मात्र देखिन्थ्यो । कोभिड–१९ बारे कोही सचेत भएको जस्तो देखिँदैनथ्यो,’ उनले भने ।उनी जापान फर्किने बेला भने नेपालमै कोभिड–१९ को त्रास बढिसकेको थियो । फ्लाइट पनि उड्ने निश्चित थिएन । उनी जापान पुगेको एकदुई दिनमै फ्लाइट बन्द हुन पुग्यो । अर्थात् नेपालमा कोभिड–१९ रोकथामको पहल अलि ढिलै भयो । ‘कोभिड–१९ को महामारी फैलन थाल्दा जापानमा पनि सामान्य अवस्था थियो । फ्लाइट जारी थियो । विदेशीको आउजाउ भइरहेको थियो । अहिले पूरै फ्लाइट बन्द छ,’ गौचनले भने, ‘तर स्थिति सामान्यझैं देखिन्छ । डिस्निल्यान्ड, ठूला पार्कहरू बन्द छन् तर नेपालजसरी पूरै बन्द छैन ।’चीनको छेउमा भए पनि जापानले कोभिड–१९ राम्रोसँग नियन्त्रण गरेको उनलाई लाग्छ । जापानमा ५७ जनाको मृत्यु भइसकेको छ भने दुई हजार तीन सयभन्दा बढी संक्रमित छन् । बिहीबार मात्र जापानले संक्रमित सूचीमा ४३ जनाको नाम थपेको थियो । पद्धतिमा चलेकाले जापानले महामारीलाई नियत्रण गरिरहेको उनको बुझाइ छ । ‘सरकारले बनाएको नियमलाई यहाँका जनताले राम्ररी पालना गर्छन्, सरकारले केही बन्द गरेको छैन, कम्पनीले पनि कामदारलाई काममा नआऊ भनेको छैन । शनिबार र आइतबार छुट्टीको दिन सरकारले घरबाट ननिस्किनू भनेको थियो, खासै कोही निस्किएनन् । सोमबार फेरि काम सुरु हुन्छ,’ गौचनले भने, ‘सरकारले नाइट क्लब नजाऊ, भीडभाडमा नबस भनेको छ, सबैले मानेका छन् ।’गौचनका अनुसार अहिले स्कुल मात्र बन्द छ । अप्रिलभर स्कुल बन्द हुने सम्भावना छ । टोकियोले जुलाई–अगस्टमा आयोजना गर्न लागेको ओलम्पिक एक वर्षका लागि सरिसकेको छ । टोकियोमा रहेका नेपाली सबै ठीकै रहेको सूचना उनीसँग छ । ‘महामारीले छोला भनेर काम बिदामा लिएर बस्ने पनि छन् । यो बेला नेपालीबीच भेटघाट भएको देखिएको छैन । घुम्न गएको पनि पाइएको छैन,’ उनले भने, ‘सरकारी समाचार संस्थाले कोभिड–१९ बाट बच्ने सन्देश दिइरहेको हुन्छ । टोकियोका मेयर आफैंले सम्बोधन गरिरहेका हुन्छन् । जनताले त्यसैलाई पालना गर्छन् । हात धुन्छन्, कुला गर्छन् । बाहिरबाट आएपछि लगाएको कपडा पूरै परिवर्तन गरेर नुहाउँछन् ।’संक्रमितको संख्या अझै बढ्यो भने काम बन्द हुन सक्ने गौचनको आकलन छ । त्रासमै भए पनि बच्चाहरूलाई प्रशिक्षण जारी छ । ‘बच्चाहरूलाई डर त छ, सेनिटाइजरको अधिक प्रयोग गर्छन् र फुटबल पनि पुछेर खेल्छन् । १२ वर्षमुनिका बच्चाहरूले आफ्नो जिम्मेवारी के हो बुझेका हुन्छन्,’ उनले भने । गौचनको प्रयासमा विगत तीन वर्षदेखि उनको गृहनगर पोखराबाट टिम छनोट गरी यू–१२ टोलीलाई जापानमा लगेर खेलाउने गरिएको थियो । यस वर्षदेखि नेपालको यू–१२ टोली बनाएर जापान लाने तयारी थियो । तर कोभिड–१९ को त्रास फैलिएकाले टोकियोमा मार्च तेस्रो साता हुने कोपा तोरे कप स्थगित भएको छ । कोपा तोरेमा नेपालसहित बोरुसिया डर्टमुन्ड, हर्था बर्लिन, एट्लेटिको म्याड्रिड, स्पोर्टिङ लिज्बन, मार्से, पाल्मेराज, अस्ट्रेलिया, दक्षिण कोरिया, ताइवानका यू–१२ टोलीले प्रतिस्पर्धा गर्न लागेका थिए । गौचन बिहीबार नियमित तालिकामै थिए । फन रुट्समा बिहीबार उनको ‘ओपन डे’ थियो । फन रुट्समा आबद्ध हुने बच्चाहरूलाई ओपन डेमा प्रशिक्षण गराएर भर्ना लिइन्छ । गौचनको ध्यान भने नेपालतिरै छ । उनी भन्छन्, ‘नेपालमा प्रकोप बढिरहेको छ भनिएको छ । आमा पोखरामा हुनुहुन्छ, के हुन्छ कसो हुन्छ भन्ने चिन्ता लागिरहन्छ । आमा भने जापानमा अझै ठूलो प्रकोप छ भनेर यताको चिन्ता लिनुहुन्छ ।’काठमाडौँ — कोभिड १९ को प्रकोपले सम्पूर्ण खेलकुद कार्यक्रम बन्द भएपछि सशस्त्र प्रहरी बल (एपीएफ) का खेलाडी आ–आफ्नो ड्युटीमा फर्किएका छन् । कुनै पनि खेलकुद कार्यक्रम नभएपछि गृह मन्त्रालयको आदेशअनुसार बुधबारदेखि खेलाडीलाई ड्युटीमा फर्काइएको हो । बुधबार सम्पूर्ण खेलाडीलाई ड्युटीमा बोलाइएको थियो भने बिहीबार सागमा समावेश भएका खेलाडीलाई ड्युटीमा नबोलाउने भनिएको उच्च स्रोतले बताएको छ ।राष्ट्रिय महिला टोलीकी सर्वाधिक गोलकर्ता सावित्रा भण्डारी दुवै दिन ड्युटीमा गइन् । ‘बुधबार र बिहीबार ड्युटीमा आयौं, भर्खरै मात्रै सागमा समावेश खेलाडीलाई नबोलाउने जानकारी दिइएको छ,’ उनले भनिन् ।पेरिस — युरोपेली फुटबल महासंघ (यूईएफए) ले युरोपेली च्याम्पियन्स लिग र युरोपा लिग अर्को सूचना नआएसम्मका लागि रोकिएको घोषणा गरेको छ । कोरोना भाइरसको संक्रमणको महामारीका कारण यूईएफएले यो निर्णय गरेको हो ।युरोपेली फुटबलको सर्वोच्च संस्थाले राष्ट्रिय टिमका सबै खेल पनि रद्द गरेको छ । त्यसमा युरो २०२० का छनोट पनि छन् । युरो २०२० समेत एक वर्ष पछाडि सार्ने निर्णय भइसकेको छ । यसअघि यूईएफएले पुरुष र महिलाको च्याम्पियन्स लिग तथा युरोपा लिगका फाइनल पछाडि सारिएको थियो । अहिले पूरा युरोपमा लगभग सबै घरेलु फुटबल स्थगितको स्थितिमा रहेको छ । लन्डन — दोस्रो विश्वयुद्धपछि पहिलो पटक विम्बल्डन २०२० स्थगित गरिएको छ । कोरोना भाइरस (कोभिड- १९) को संक्रमणको महामारीका कारण विश्व टेनिसको सबैभन्दा ठूलो प्रतियोगिता नहुने भएको हो ।रोजर फेडेरर र सेरेना विलियम्स जस्ता खेलाडीले प्रतियोगिता नहुने घोषणाले आफूहरू स्तब्ध भएको बताएका छन् । लन्डनको आयोजक अल इंग्ल्यान्ड क्लबको यो घोषणाले पूरा सिजनमा ठूलो धक्का पुगेको छ । अब कम्तीमा मध्य जुलाईसम्म कुनै टेनिस प्रतियोगिता हुने छैनन् । यसपल्टको विम्बल्डन तय कार्यक्रम अनुसार जुन २९ बाट सुरु हुनु पर्ने हो । त्यसमा नोभाक जोकोभिच र सिमोना हालेप डिफेन्डिङ च्याम्पियन थिए ।आयोजक क्लबले प्रतियोगिताको स्थगन गर्ने निर्णय निकै गाह्रो भएको र यसमा उत्तिकै दु:ख र पीडा रहेको पनि बताएको छ । लन्‍डन — यस वर्षको विम्बल्डन-२०२० स्थगित हुने लगभग निश्चित स्थितिमा पुगेको छ र यसका लागि त्यससँग सम्बन्धित आयोजक पक्षबीच छलफल चलिरहेको छ ।अबको केही घन्टामा यसबारे निर्णय आउने विश्वास गरिएको छ । प्रतियोगिताको आयोजक अल इंग्ल्यान्ड क्लबले स्थगित गर्नेबारे अहिलेसम्म निर्णय नभएपछि यसबारे छलफल भइरहेको छ ।दोस्रो विश्व युद्धपछि अहिलेसम्म कुनै पनि वर्ष विम्बल्डन स्थगित भएको छैन । तर कोरोना भाइरसको संक्रमणको कारण यसपल्ट स्थगित हुने स्थिति सिर्जना भएको हो ।तय कार्यक्रमअनुसार प्रतियोगिता जुन २९ बाट सुरु हुनु पर्ने हो । अर्को ग्रान्ड स्लाम प्रतियोगिता फ्रेन्च ओपन यसअघि नै चार महिनाका लागि पछाडि सार्ने निर्णय भइसकेको छ ।आयोजक क्लबले प्रतियोगिताको भविष्यबारे इंग्ल्यान्डको लन टेनिस संघ, व्यवसायिक टेनिसको संघ र महिला टेनिस संघसँग छलफल गरिरहेको छ । सिड्‍नी — अस्ट्रेलियाका टेस्ट कप्तान टिम पेनले स्टिभ स्मिथले फेरि नेतृत्व सम्हाल्ने हो भने आफूले त्यसको समर्थन गर्ने बताएका छन् । सन् २०१८ को मार्चमा स्मिथमाथि बल टेम्परिङ काण्डपछि प्रतिबन्ध लागेको थियो ।दक्षिण अफ्रिकामा भएको त्यस घटना लगतै ३५ वर्षीय पेनले टेस्ट टिमको नेतृत्व गर्ने अवसर पाएका थिए । पछिल्लो एजेस सिरिजका क्रममा ३० वर्षीय स्मिथ खेलाडीका रूपमा टिममा फर्केका थिए ।उनीमाथि टिमको नेतृत्व गर्नबाट लागेको दुई वर्षको प्रतिबन्ध पनि अब समाप्त भएको छ । पेन मान्छन्, स्मिथ टिमको कप्तानीमा रमाउने खालका खेलाडी हुन् ।उनले भने, ‘स्मिथ फेरि टेस्ट टिममा कप्तानको भूमिकामा फर्कन चाहन्छन् भने त्यसमा मेरो पूरा समर्थन रहने छ ।’ नेतृत्व सम्हालेयता पेनले १० टेस्टमा जित निकालेका छन् । लन्‍डन — यस वर्षको विम्बल्डन-२०२० स्थगित हुने लगभग निश्चित स्थितिमा पुगेको छ र यसका लागि त्यससँग सम्बन्धित आयोजक पक्षबीच छलफल चलिरहेको छ ।अबको केही घन्टामा यसबारे निर्णय आउने विश्वास गरिएको छ । प्रतियोगिताको आयोजक अल इंग्ल्यान्ड क्लबले स्थगित गर्नेबारे अहिलेसम्म निर्णय नभएपछि यसबारे छलफल भइरहेको छ ।दोस्रो विश्व युद्धपछि अहिलेसम्म कुनै पनि वर्ष विम्बल्डन स्थगित भएको छैन । तर कोरोना भाइरसको संक्रमणको कारण यसपल्ट स्थगित हुने स्थिति सिर्जना भएको हो ।तय कार्यक्रमअनुसार प्रतियोगिता जुन २९ बाट सुरु हुनु पर्ने हो । अर्को ग्रान्ड स्लाम प्रतियोगिता फ्रेन्च ओपन यसअघि नै चार महिनाका लागि पछाडि सार्ने निर्णय भइसकेको छ ।आयोजक क्लबले प्रतियोगिताको भविष्यबारे इंग्ल्यान्डको लन टेनिस संघ, व्यवसायिक टेनिसको संघ र महिला टेनिस संघसँग छलफल गरिरहेको छ । सिड्‍नी — अस्ट्रेलियाका टेस्ट कप्तान टिम पेनले स्टिभ स्मिथले फेरि नेतृत्व सम्हाल्ने हो भने आफूले त्यसको समर्थन गर्ने बताएका छन् । सन् २०१८ को मार्चमा स्मिथमाथि बल टेम्परिङ काण्डपछि प्रतिबन्ध लागेको थियो ।दक्षिण अफ्रिकामा भएको त्यस घटना लगतै ३५ वर्षीय पेनले टेस्ट टिमको नेतृत्व गर्ने अवसर पाएका थिए । पछिल्लो एजेस सिरिजका क्रममा ३० वर्षीय स्मिथ खेलाडीका रूपमा टिममा फर्केका थिए ।उनीमाथि टिमको नेतृत्व गर्नबाट लागेको दुई वर्षको प्रतिबन्ध पनि अब समाप्त भएको छ । पेन मान्छन्, स्मिथ टिमको कप्तानीमा रमाउने खालका खेलाडी हुन् ।उनले भने, ‘स्मिथ फेरि टेस्ट टिममा कप्तानको भूमिकामा फर्कन चाहन्छन् भने त्यसमा मेरो पूरा समर्थन रहने छ ।’ नेतृत्व सम्हालेयता पेनले १० टेस्टमा जित निकालेका छन् । बार्सिलोना — लियोनल मेसीले बार्सिलोनाका खेलाडीले आफ्नो तलब ७० प्रतिशत काटेर लिने भएको बताएका छन् । कोरोना भाइरसको संक्रमणले पूरा स्पेन आक्रान्त भइरहेको बेला क्लबलाई आर्थिक रूपमा सहयोग गर्न खेलाडीले यो निर्णय गरेका हुन् ।आफ्नो इन्स्ट्राग्राम एकाउन्टमा लामो सन्देश छोड्दै मेसीले क्लबका अध्यक्ष जोसेप मारिया र उनको नेतृत्वमा रहेको बोर्डको पनि आलोचना गरेका छन् । उनका अनुसार बोर्डले खेलाडीको भावना नै बुझ्न सकेन् ।स्पेनका अन्य क्लबका खेलाडीले पनि आफ्नो पूरा तलब बुझ्ने छैनन् । कोरोनाको माहामारीका कारण अधिकांश स्पेनी क्लबको आर्थिक स्थिति कमजोर भएको छ ।मेसीले लेखेका छन्, ‘अब समय आएको छ, यो विषम परिस्थितिमा हामी खेलाडीले आफ्नो तलब ७० प्रतिशत काटेर लिने । यस्तो गर्दा क्लबका अरू कर्मचारीले शतप्रतिशत तबल पाउने छन् ।’उनको सन्देशलाई तत्काल अन्य खेलाडीले पनि आफ्नो एकाउन्टमा सेयर गरेका छन् । त्यसपछि क्लबले पनि औपचारिक रूपमा खेलाडीले तलब काटेर लिन मानेको जनाएको छ । काठमाडौँ — इन्डोनेसियाको राजधानी जकार्तामा रहेका फुटबलर रोहित चन्दले देशमा लकडाउन भए पनि नेपाली नागरिकले क्वारेन्टाइनमा बस्नेगरी स्वदेश फर्कन पाउनुपर्ने बताएका छन् ।संघीय सरकारले कोरोना भाइरस (कोभिड १९) को महामारीबाट बच्न एक सातादेखि लकडाउन गरेको छ । त्यसअघि नै इन्डोनेसियाको शीर्ष डिभिजनको फुटबल ‘लिग वान’ मा नेपाली मिडफिल्डर रोहित चन्द समावेश क्लब पर्सिजा जकार्ताको खेल कोरोना भाइरसकै कारण स्थगित भइसकेको थियो । फेरि खेल सुचारु हुने मिति कुरेका उनी नेपालमा लकडाउन भएपछि उतै रोकिएका छन् ।जकार्ताबाट रोहितले सोमबार भने, ‘फेरि लिग सुरु हुने निर्णय पाएपछि स्वदेश फर्किने सोचेको थिएँ । त्यो निर्णय आउनुअघि नै नेपालमा लकडाउन भयो । म स्वदेश फर्किनका लागि तयारी अवस्थामा छु ।’ उनले थपे, ‘हिजो लकडाउन खुल्छ कि भन्ने आशा थियो तर फेरि लम्बियो । लकडाउन गर्नु देशका लागि राम्रो हो तर आफ्नो नागरिकलाई स्वदेश आउन दिनुपर्ने थियो । नेपालमा क्वारेन्टाइन बनाइएको छ, स्वदेश फर्किनेलाई त्यहाँ बस्न दिएर संक्रमित भए/नभएको परीक्षण गरे भइहाल्छ ।’आफ्नो करिअरको पछिल्लो आठ वर्ष इन्डोनेसियन लिगमै व्यस्त रहेका रोहितले भने, ‘नेपाली नागरिक भएकोले आफ्नो देशमा आएर बस्न पाए हुन्थ्यो भन्ने लागिरहेको छ । अरुको देशले नागरिक उद्धार गरेर लगिरहेका छन्, आफू भने बाहिरै हुँदा नरमाइलो लाग्छ ।’ सरकारले १० चैतदेखि अन्तर्राष्ट्रिय उडान बन्द गरे पनि युरोपेली देशहरूले आफ्ना नागरिकलाई विमान चार्टर गर्दै लगिरहेका छन् । सरकारले अन्तर्राष्ट्रिय उडान वैशाख ३ सम्मलाई रोक्ने निर्णय गरिसकेको छ ।इन्डोनेसियामा पहिलोपल्ट मार्च २ मा कोभिड १९ पोजिटिभ देखिएको थियो । २७ करोड जनसंख्या रहेको इन्डोनेसियामा विश्व स्वस्थ्य संगठनका अनुसार कोभिड १९ बाट आइतबारसम्म १,२८५ संक्रमित भएका छन् भने ११४ जनाको मृत्यु भएको छ । निको हुनेको संख्या ६४ मात्रै छ । आइतबार मात्रै १३० जना नयाँ संक्रमित थपिएका थिए भने १२ जनाको मृत्यु भएको थियो । रोहितका अनुसार हालसम्म इन्डोनेसियामा लकडाउन भने गरिएको छैन ।‘घाटी खसखस हुँदा पनि डर लाग्छ’कोभिड १९ बाट आफू सचेत रहेको उल्लेख गर्दै २८ वर्षीय रोहितले भने, ‘खोकी लाग्दा पनि कहिलेकाहीं तनाब हुन्छ । कहिलकाहीं त घाटी खसखस हुँदा पनि डर लाग्छ ।’शुक्रबारसम्म मैदानमा पुगेर फिटनेसका लागि आफैं ट्रेनिङ गरेका उनी त्यसयता भने अपार्टमेन्टमै बसिरहेका छन् । ‘अब त बाहिर निस्कन पनि डर लाग्छ,’ उनले भने, ‘खेलिरहने मान्छेलाई केही नगरी बस्न एकदमै गाह्रो हुँदोरहेछ । अरु सबै परिवासँग छन्, ममात्रै एक्लै । पहिला खाना अर्डर गरेर बाहिरैबाट ल्याउँथे । कोरोनाको डरले तीन दिन भयो, आफैं खाना पकाउन थालेको छु ।’ काठमाडौंमा रहेको परिवारसँग नियमित सम्पर्क भइरहेको उल्लेख गर्दै उनले समय बिताउन फिल्म हेर्ने, किताब पढ्ने र क्यान्डी क्रस खेल्ने गरेको बताए ।राजधानी जकार्ताको जनसंख्या ३ करोड ४३ लाखभन्दा बढी छ त्यसैले यहाँ कोरोना भाइरसको महामारी ह्वात्तै बढ्नसक्ने डर भएको उनले बताए । रोहितसँगै विदेशी खेलाडीको कोटामा ११ पल्टको इन्डोनेसियन लिग च्याम्पियन क्लब पर्सिजामा इटालियन क्ल्ब युभेन्टसका पूर्वमिडफिल्डर मार्को मोट्टा, क्रोएसियाली फरवार्ड मार्को सिमिच, नेदरल्यान्ड्सका मिडफिल्डर मार्क क्लोक छन् । यो क्लबको मुख्य प्रशिक्षक ब्राजिलका सर्जियो फारियस छन् । हाल उनीहरु सबै जकार्तामै छन् ।रोहित जतिसक्दो चाँडै स्वदेश फर्कन चाहन्छन् । जकार्तास्थित कुन्नीगनको अपार्टमेन्टमा बसिरहेका उनले भने, ‘मे महिनाको अन्तिमसम्म रमदान र इद उल फित्र भएकाले हिजोको बैठकले १५ जुनदेखि लिग पुन: सञ्चालन गर्ने निर्णय गरेछ । तर यो मितिलाई कोरोनाले असर गर्नसक्छ । त्यसैले सकेसम्म चाँडै स्वदेश फर्कन चाहन्छु ।’पर्सिजाले सन् २०१८ को लिग १ को उपाधि जित्दा लिगकै सर्वोत्कृष्ट खेलाडी बनेका थिए रोहित । पसिर्जा इन्डोनेसियाकै सर्वाधिक लोकप्रिय फुटबल क्लब हो । ९१ वर्ष पुरानो यो क्लबको ट्वीटरमा २९ लाख, इन्स्टाग्राममा २५ लाख र फेसबुकमा १० लाखभन्दा बढी फलोअर्स छन् । इन्स्टामा रोहितका २ लाख ८९ हजार फलोअर्समध्ये अधिकांश इन्डोनेसियाली छन् ।पर्सिजाले घरेलु खेल गेलोरा बुङ कार्नो रंगशालामा खेल्छ । ७७ हजार दर्शक क्षमताको यो रंगशाला एसियाली खेलकुद २०१८ को मुख्य आयोजन स्थल पनि हो । पर्सिजाले यो सिजनको लिगमा पहिलो खेल १ मार्चमा यही खेलेको थियो, जसमा उसले बोर्नेओलाई ३—२ ले हराएको थियो । उसले दोस्रो खेल दक्षिण जकार्ताको पीटीआई रंगशालामा १४ मार्चमा भयांकाराविरुद्ध खेल्यो, जुन २—२ मा टुंगियो । पर्सिक केडरीविरुद्ध १९ मार्चमा घरेलु मैदानमा तोकिएको खेल भने कोरोनाको कारण स्थगित भयो ।‘२०—२५ जनामा कोरोना संक्रमण देखिएपछि लिग झ्याप्पै बन्द गरियो,’ रोहितले भने । इन्डोनेसियन फुटबलको सर्वोच्च लिगमा १८ क्लबले होम एन्ड अवेको आधारमा प्रतिस्पर्धा गर्छन् । २९ फेबु्रअरीमा सुरु भएको लिग वान २०२० अक्टोबर ३१ सम्म सक्याउने त्यहाँको फुटबल संघको योजना थियो । अब यसलाई पनि युरोपेली लिगलाई जस्तै गरी कोरोना महामारीले प्रभावित गरेको छ ।टोकियो — टोकियो ओलम्पिक्स अब सन् २०२१ को जुलाई २३ बाट सुरु भएर अगस्ट ८ मा समापन हुने भएको छ । कोरोना भाइरसको संक्रमणका कारण टोकियो ओलम्पिक्स एक वर्ष पछाडि सारिएको हो ।अन्तर्राष्ट्रिय ओलम्पिक्स कमिटी (आईओसी) को सोमबार बसेको बैठकले यो निर्णय गरेको हो । एक वर्षपछि आयोजना भए पनि प्रतियोगिताको नाम भने टोकियो ओलम्पिक्स २०२० नै रहनेछ । अब प्यारा ओलम्पिक्स भने सन् २०२१ को अगस्टे २४ देखि सेप्टेम्बर ५ सम्म हुनेछ । आईओसी अध्यक्ष थोमस बाखले नयाँ मितिमा ओलम्पिक्स आयोजना गर्नु चुनौतीपूर्ण हुने बताउँदै यसमा सबैको सहयोग प्राप्त हुने विश्वास पोखेका छन् । काठमाडौँ — कोभिड–१९ को नियन्त्रणका लागि क्रिकेट खेलाडी संंघ नेपाल(सीपीएएन) र एनसीसीएस ग्रुपले सरकारको कोरोना रोकथाम कोषलाई ४ लाख ६२ हजार रुपैयाँ सहयोग प्रदान गर्ने भएको छ । सोमबार एक विज्ञप्ति जारी गर्दै क्रिकेट खेलाडी संंघ नेपालले उक्त जानकारी दिएको हो । यस वर्ष क्रिकेट क्षेत्रमा उत्कृष्ट विशेष पाँच विधा (वर्ष क्रिकेट खेलाडी महिला र पुरुष, वर्ष उदियमान क्रिकेट खेलाडी, वर्ष उत्कृष्ट क्षण र लाइफटाइम अचिभमेन्ट अवार्ड) मा दिने भनेर छुट्याइएको निश्चित रकम हाल कोरोना नियन्त्रणका लागि सहयोग स्वरुप सरकारलाई दिन लागिएको हो । सम्पूर्ण खेलाडीहरुलाई नेतृत्व गर्दै उक्त रकम प्रदान गर्न लागिएको हो । त्यस्तै यस कार्यक्रमको अर्को संस्करण आगामी वर्ष (सन् २०२१) आयोजना गरिने समेत विज्ञप्ति मार्फत जानकारी दिइएको छ । काँकडभिट्टा — झापा  खेलकुदका लागि मलिलो भूमि हो  । त्यसमा पनि सुदूर पूर्वको सीमावर्ती सहर काँकडभिट्टा झनै उर्वर छ ।  क्रिकेट, फुटबल, ब्याडमिन्टनदेखि बुद्धिचालसम्मका अन्तर्राष्ट्रिय खेलाडी जन्माएको छ यो सहरले । पुरुष, महिला र बहिरा क्रिकेटरहरूको त ठूलै संख्या छ यहाँ । फुटबल, ब्याडमिन्टन र बुद्धिचालमा पनि अब्बल । ५० को दशकदेखि यो सहरले अब्बल खेलाडी जन्माइरहेको छ । फुटबलमा नरोत्तम गौतम र सन्देश श्रेष्ठ पहिलो पुस्ताका अन्तर्राष्ट्रिय खेलाडी हुन् । उनीहरूको सिको गर्दै महेश सरकार, दीपक खवास हुर्किए । अन्तर्राष्ट्रिय प्रतियोगितामा सहभागी बन्दै यो सहरको नाम चम्काए । पछिल्लो पुस्ता पनि चम्किँदै छ । एन्जल गुरुङ, दिवस उराव र दिनेश मुर्मु उमेर समूहका अन्तर्राष्ट्रिय खेलाडी हुन् । ‘अझै धेरै अब्बल खेलाडी जन्माइरहेको छ यो सहरले,’ यु–१५ राष्ट्रिय महिला फुटबलका प्रशिक्षक मीन बस्नेतले भने, ‘खेलाडीहरूले सहरको नाम राखेका छन् ।’  काँकडभिट्टाले नौ जना अन्तर्राष्ट्रिय क्रिकेटर जन्माइसक्यो । लाक्पा लामा, मनोज कटुवाल मात्रै होइन, महिला क्रिकेट टिमकी कप्तान रुविना क्षत्रीदेखि ज्योति दनुवारसम्म । कुनै बेला क्रिकेटरद्वय लाक्पा र मनोज सिंगो झापाका सान थिए । यी दुई खेलाडीको प्रेरणाबाट सुनील विष्ट र सन्नी पुन तथा महिला क्रिकेटमा रुविना क्षत्री र काजोल श्रेष्ठहरू जन्मिएका हुन् । बहिरा अन्तर्राष्ट्रिय क्रिकेटरहरू सुमन चौहान र मिलन अधिकारी पनि यो सानो सहरका बासिन्दा हुन् ।  रुविना र काजोलसहित रोमा थापा, संगीता राई, अप्सरी खातुन, सबनम राईहरू महिला क्रिकेटका धरोहर हुन् । यु–१९ का महिला खेलाडी निङमा शेपा, लकिता राजवंशी र ज्योति दनुवारहरू दोस्रो पुस्ताका महिला क्रिकेटर हुन् । ‘नेपाली महिला क्रिकेट टिममा काँकडभिट्टाको सधैं वर्चस्व हुने गरेको छ,’ महिला क्रिकेट टिमकी कप्तान रुविनाले सुनाइन्, ‘नौ जना त यहाँकै छौं ।’ महिला क्रिकेटर उत्पादनको श्रेय प्रशिक्षक वीरु श्रेष्ठलाई जान्छ । श्रेष्ठ खेलाडीको लगनशीलतालाई पनि महत्त्वपूर्ण मान्छन् । ‘महिलाले पनि क्रिकेट खेल्छन् र भन्ने तहको हाम्रो समाजलाई महिलाले नै गरेर देखाइदिएका छन्,’ उनले भने, ‘तर अझै धेरै गर्न बाँकी छ ।’ उनी अझै धेरै खेलाडी उत्पादन गर्ने योजनामा छन् । बहिरा क्रिकेटहरू सुमन र मिलन सन् २०१२ मा पाकिस्तानमा भएको दोस्रो एसिया बहिरा क्रिकेट कपमा सहभागी भएका थिए । पछिल्लो समय भने यी दुवै निराश छन् । बहिरा क्रिकेट प्रतियोगिता नहुँदा उनीहरूले आफ्नो प्रतिभा देखाउन पाएका छैनन् । दायाँबाट रोमा थापा, अपसरी खातुन, मनोज कटुवाल र संगीता राईविगतमा राष्ट्रिय टिम वा उमेर समूहमा क्षेत्र नम्बर १ विराटनगरको दबदबा थियो । त्यही दबदबाका बीच सन् २००० मा मनोज र लाक्पाले एकैपटक यु–१७ राष्ट्रिय टोलीमा बंगलादेशबाट डेब्यु गरेका थिए । २००१ मा यु–१९ एसीसी कप पनि खेले दुवैले । २००२ मा सिंगापुरबाट राष्ट्रिय टिममै डेब्यु गरे । छोटो समयमा उत्कृष्ट प्रदर्शन गरेका थिए मनोज र लाक्पाले । उनीहरू टिममा टिक्न भने सकेनन् । मनोज नेपाली राष्ट्रिय टोलीका सदाबहार र उत्कृष्ट विकेटकिपर थिए । बल पक्रने फरक शैलीका कारण खेलाडी वृत्तमा उनी ‘मङ्की’ उपनामले चर्चित थिए । सन् २००२ मा न्युजिल्यान्डमा सम्पन्न यु–१९ विश्वकपमा ‘टप टु’ विकेटकिपरमा उनी परेका थिए । मनोज अहिले नेपाल प्रहरीको क्रिकेट टिमका प्रशिक्षक छन् ।  एकताका नेपाली टोलीको निलो–रातो जर्सीमा पिचमा देखिन्थे लाक्पा । अहिले उनी व्यावसायिक रूपमा क्रिकेट खेल्दैनन् । अन्तर्राष्ट्रिय अर्थोडक्स लेग स्पिनर लाक्पा क्रिकेट संघमा आबद्ध छन् । लाक्पाले २७ भन्दा बढी अन्तर्राष्ट्रिय खेलमा उनले ५० भन्दा बढी विकेट लिइसकेका छन् । सन् २००९ मा कुवेतमा भएको यु–१९ एसीसी कपबाट अन्तर्राष्ट्रिय क्रिकेटमा करिअर सुरु गरेका सन्नी पुन क्रिकेटबाट पलायन भइसकेका छन् । ब्याटिङ र किपिङमा अब्बल उनी आईसीसी टी–२० विश्वकपका लागि नेपाली टोलीको क्लोज क्याम्पमा परेका थिए । तर टिममा परेनन् । ‘मौका पाएको भए म उत्कृष्ट प्रदर्शन गरेर देखाइदिन्थेँ,’ सन्नीले भने, ‘मौका पाउनै गाह्रो भयो ।’ महिला क्रिकेटकी कप्तान बन्नुअघि रुविनाले सन् २००९ मा मलेसियामा भएको टी–२० महिला क्रिकेट प्रतियोगितामा सिंगापुरविरुद्धको रोमाञ्चक खेलमा डेब्यु गरेकी थिइन् । डेब्यु खेलमै उनले लगालग पाँच विकेट लिर्दै विश्व कीर्तिमान बनाइन् । काजोल, सबनम, रोमा, अप्सरी र संगीताले पनि अन्तर्राष्ट्रिय क्रिकेटमा राम्रो छवि बनाउदै आफू र सहर चिनाइरहेका छन् ।  इन्डोर खेलकुद बुद्धिचाल र ब्याडमिन्टनमा पनि यहाँका खेलाडी अब्बल छन् । बुद्धिचालमा विश्वविजय घिमिरे नबिर्सिइने नाम हो । बलिमान गुरुङ, भरत गुरुङहरू पनि अन्तर्राष्ट्रिय स्तरका बुद्धिचाल खेलाडी हुन् । ब्याडमिन्टनमा अमिता गिरी, गौरव दाहाल, जेसिका गुरुङ, सुनैना मुखिया र प्रनिशसिंह ठकुरीले सहरको नाम चम्काएका छन् । जिल्ला खेलकुद विकास समिति झापाका पूर्वअध्यक्ष शंकर थापा भन्छन्, ‘हाम्रो सहर खेलाडी जन्माउने कारखाना हो ।’ नयाँ दिल्ली — भारतीय क्रिकेट बोर्ड बीसीआईले कोरोना भाइरस (कोभिड- १९)को संक्रमणविरुद्धको अभियानका लागि ५१ करोड भारतीय रुपैंया सहयोग गर्ने भएको छ । यो रकम भारतीय प्रधानमन्त्री राहत कोषमा जानेछ ।विश्व खेलकुदकै सर्वाधिक धनी संस्था बीसीआईले प्रेस विज्ञप्ती जारी गर्दै यो रकम प्रकोप व्यवस्थापनमा प्रयोग हुने जनाएको छ । अहिले भारतीय खेलकुद क्षेत्रले भाइरसको संक्रमणविरुद्धको अभियानमा आर्थिक सहयोग गर्ने क्रम चलिरहेको छ । यसअघि भारतीय पूर्व खेलाडी सचिन तेन्दुलकरले ५० लाख भारतीय रुपैंया त्यसका कोषमा प्रदान गरेका थिए ।यस्तै बीसीआईका अध्यक्ष तथा पूर्व क्रिकेट खेलाडी शौरभ गांगुलीले पनि निम्न आय भएका भारतीयलाई सहयोग हुने किसिमले ५० लाख भारतीय रुपैंया प्रदान गरेका थिए । म्यानचेस्टर — म्यानचेस्टर सिटीका मिडफिल्डर इल्के गुन्डोआनले इंग्लिस प्रिमियर लिगको उपाधि लिभरपुललाई प्रदान गर्नु उचित हुने बताएका छन् । कोरोना भाइरसको संक्रमणका कारण लिग पूरा नहुने सम्भावनाबीच उनको यो भनाइ अगाडि आएको हो ।इंग्ल्यान्डमा अप्रिल ३० सम्मका लागि फुटबल स्थगितको स्थितिमा छ । लिग तालिकामा लिभरपुल दोस्रो स्थानमा रहेको सिटीमाथि २५ अंकले अगाडि छ । लिभरपुललाई ३० वर्षपछि पहिलो पल्ट लिग उपाधि जित्न दुई जित मात्र आवश्यक छ ।जर्मनीका २९ वर्षीय खेलाडीले मिडियासँगको कुराकानीमा भनेका छन्, ‘लिभरपुललाई उपाधि दिए हुन्छ । मलाई केही फरक पर्दैन । हामी सबै खेल भावनाबाट प्रेरित हुनु पर्छ ।’काठमाडौँ — अमेरिकी बास्केटबल टिम न्युयोर्क निक्सका मालिक जेम्स डोलानलाई कोरोना भाइरसको संक्रमण भएको छ । आइतबार न्युयोर्क निक्स पीआरको ट्विटर ह्यान्डलमाफर्त डोलानलाई कोरोना संक्रमण भएको आधिकारिक जानकारी दिइएको हो । उनलाई सामान्य समस्या मात्रै देखिएको र सेल्फ आइसोलेसनमा बसेको पनि ट्वीटमा उल्लेख छ । उनी नेसनल हकी लिग(एनएचएल) अन्तर्गतको टिम न्युयोर्क रेञ्जर्सका समेत मालिक हुन् । त्यस्तै उनी म्याडिसन स्क्वायर गार्डेन कम्पनीका सीईओ र एमएसजी नेटवर्कका कार्यकारी अध्यक्षसमेत हुन् । The Madison Square Garden Company Executive Chairman and Chief Executive Officer Jim Dolan has tested positive for coronavirus. He has been in self-isolation and is experiencing little to no symptoms. He continues to oversee business operations.— NY_KnicksPR (@NY_KnicksPR) March 29, 2020यसअघि केभिन डुरान्ट, मार्कस स्मार्टलगायत एनबीए खेलाडीहरुमा पनि कोरोना भाइरसको संक्रमण देखिएको थियो । अमेरिकामा आइतबार दिउँसोसम्म कोरोना भाइरसको संक्रमणबाट मृत्यु हुनेको संख्या २ हजार २ सय २९ पुगेको छ । त्यस्तै एक लाख २३ हजारभन्दा बढी संक्रमित भएका छन् । युभेन्ट्सले खेलाडी र प्रशिक्षक मउरिजो सारीको तबलमा रोक्का गर्ने निर्णय गरेको छ । कोरोना भाइरसको महामारीका कारण इटालीमा अप्रिल ३ सम्मका लागि सबै खाले खेल स्थगित गरिएका छन् ।क्लबले भनेको छ, ‘यसमा खेलाडी र प्रशिक्षक पनि सहमत छन् र यसबाट क्लबलाई यस आर्थिक वर्षमा १० करोड डलरको व्यय कम हुनेछ ।’इटाली कोरोना भाइरसबाट सबैभन्दा बढी प्रभावित देश हो । त्यहाँ १० हजार भन्दा बढीको मृत्यु भइसकेको छ । 'सिरी ए' स्थगन हुन अगाडि युभेन्ट्स दोस्रो स्थानमा रहेको लाजियो भन्दा एक अंकले अगाडि थियो । रोक्का हुने तलब मार्चदेखि जुनसम्मको हुनेछ । टुरिन क्लबले सहयोगका लागि आफ्ना सबै खेलाडी र प्रशिक्षकलाई धन्यवाद पनि दिएको छ ।एएफपी — ‘डकवर्थ लेविस नियम’ का जन्मदातामध्ये एक टोनी लेविसको बिहीबार निधन भएको छ । उनी ७८ वर्षका थिए । वर्षाले प्रभावित हुने वान डे खेलमा ‘डकवर्थ लेविस नियम’ लागू हुन्छ ।लेविसले अर्का साथी गणितज्ञ फ्रायन्‍च डवकर्थसँग लिमेर सन् १९९७ मा यो नियमको विकास गरेका थिए । सन् १९९९ मा अन्तर्राष्ट्रिय क्रिकेट काउन्सिल (आईसीसी) ले यो नियम लागू गरेको थियो ।यो नियम अहिलेसम्म पनि कायम छ । वेल्समा जन्मेका लेविस प्राज्ञिक गणितज्ञ थिए र सन् २०१० मा विश्व क्रिकेटमा उनले पुर्‍याएको सम्मानका लागि एबीई अवार्ड प्रदान गरिएको थियो ।सन् १९९२ को विश्वकपको सिड्नीमा इंग्ल्यान्ड र दक्षिण अफ्रिकाबीच भएको सेमिफाइनल वर्षाले प्रभावित भएपछि त्यति बेला असाधारण स्थिति तयार भएको थियो । त्यति बेलासम्म सबैभन्दा कम रन बनेको ओभर काटेर नयाँ जितको लक्ष्य तयार पार्ने नियम थियो । त्यस आधारमा एक समय १३ बलमा जितका लागि २२ रन बनाउनु पर्ने दक्षिण अफ्रिकाले खेल वर्षाले प्रभावित भएपछि एक बलमा २१ रन बनाउनु पर्ने नयाँ असम्भव लक्ष्य पाएको थियो ।त्यही खेलपछि वान डे क्रिकेटमा खेल वर्षाले प्रभावित भएयता नयाँ नियमको आवश्यकता महसुस भएको थियो । त्यसै अनुसार लेविसले डकवर्थसँ मिलेर नयाँ शूत्र विकास गरे र यो नै पछि ‘डकवर्थ लेविस नियम’ नामले प्रसिद्ध भयो । काठमाडौँ — कोभिड–१९ महामारीको त्रास सर्वत्र फैलिइरहेका बेला नेपाल आएर जापान फर्केका फुटबल प्रशिक्षक वसन्त गौचन भन्छन्, ‘सरकारले बनाएको नियमलाई जापानी जनताले राम्ररी पालना गरेका छन् ।केही बन्द गरिएको छैन, कम्पनीले कामदारलाई काममा नआऊ भनेको छैन ।’०००काठमाडौं– प्रशिक्षण नियमित चलिरहेको थियो । बुधबारको प्रशिक्षण भने अन्योल थियो । जापानको टोकियोस्थित सेतागयास्थित फन रुट्स एकेडेमीका फुटबल प्रशिक्षक वसन्त गौचनको अघिल्लो दिनदेखि मनमा खुलदुली चलिरहेको थियो । कोभिड १९ को संक्रमणले विश्व डगमगाएको छ । जापान त्यसबाट अछुतो छैन । फन रुट्सको चिन्ता भने कोभिड–१९ को त्रास नभई मौसमका कारण थियो । फन रुट्सको एकेडेमी भएको क्षेत्रमा बुधबार बिहानदेखि वर्षा हुने अनुमान गरिएको थियो । सामान्य वर्षा भयो तर त्यसले बिहान ८ देखि ३ बजेसम्मको प्रशिक्षणलाई बाधा पुर्‍याउन सकेन । एक समय नेपाली फुटबलका ‘गोल्डेन ब्वाई’ गौचन तीन वर्षदेखि फन रुट्स एकेडेमीको प्रशिक्षक छन् । टोकियो कोभिड–१९ को त्रासबाट गुज्रिरहे पनि एकेडेमीले प्रशिक्षण जारी राखेको छ । फन रुट्सको मुख्य प्रशिक्षण बन्द रहे पनि गौचनले एकेडेमीमा १२ वर्ष मुनिका बच्चालाई अतिरिक्त क्रियाकलाप गराइरहेका छन् । ‘सबै गतिविधि शून्यजस्तो भएका बेला बच्चालाई स्वस्थ रहन, सक्रिय रहन र दिमागलाई चुस्त बनाउन अतिरिक्त क्रियाकलापका रूपमा प्रशिक्षण गराउन अभिभावकहरू नै सक्रिय हुन्छन्,’ गौचनले टोकियोबाट जानकारी गराए । चीनबाट फैलिएको कोभिड–१९ ले जापानलाई छोप्दै गर्दा गौचन नेपाल आएका थिए । एसियाली फुटबल महासंघको ‘ए’ लाइसेन्स कोचिङ कोर्स गर्न आउँदा झन्डै तीन साता यहाँ बिताएका उनीसँग जापान र नेपाल दुवैतिरको कोभिड–१९ को त्रासको अनुभव छ । टोकियोमा जनजीवन कष्टकर भइरहेको अवस्थामा फागुन १२ गते नेपाल आउँदा उनले काठमाडौंमा त्यसको प्रभाव देखेनन् । ‘खासै मास्क लगाएको मान्छे मैले देखेको थिइनँ, जता गयो भीडभाड मात्र देखिन्थ्यो । कोभिड–१९ बारे कोही सचेत भएको जस्तो देखिँदैनथ्यो,’ उनले भने ।उनी जापान फर्किने बेला भने नेपालमै कोभिड–१९ को त्रास बढिसकेको थियो । फ्लाइट पनि उड्ने निश्चित थिएन । उनी जापान पुगेको एकदुई दिनमै फ्लाइट बन्द हुन पुग्यो । अर्थात् नेपालमा कोभिड–१९ रोकथामको पहल अलि ढिलै भयो । ‘कोभिड–१९ को महामारी फैलन थाल्दा जापानमा पनि सामान्य अवस्था थियो । फ्लाइट जारी थियो । विदेशीको आउजाउ भइरहेको थियो । अहिले पूरै फ्लाइट बन्द छ,’ गौचनले भने, ‘तर स्थिति सामान्यझैं देखिन्छ । डिस्निल्यान्ड, ठूला पार्कहरू बन्द छन् तर नेपालजसरी पूरै बन्द छैन ।’चीनको छेउमा भए पनि जापानले कोभिड–१९ राम्रोसँग नियन्त्रण गरेको उनलाई लाग्छ । जापानमा ५७ जनाको मृत्यु भइसकेको छ भने दुई हजार तीन सयभन्दा बढी संक्रमित छन् । बिहीबार मात्र जापानले संक्रमित सूचीमा ४३ जनाको नाम थपेको थियो । पद्धतिमा चलेकाले जापानले महामारीलाई नियत्रण गरिरहेको उनको बुझाइ छ । ‘सरकारले बनाएको नियमलाई यहाँका जनताले राम्ररी पालना गर्छन्, सरकारले केही बन्द गरेको छैन, कम्पनीले पनि कामदारलाई काममा नआऊ भनेको छैन । शनिबार र आइतबार छुट्टीको दिन सरकारले घरबाट ननिस्किनू भनेको थियो, खासै कोही निस्किएनन् । सोमबार फेरि काम सुरु हुन्छ,’ गौचनले भने, ‘सरकारले नाइट क्लब नजाऊ, भीडभाडमा नबस भनेको छ, सबैले मानेका छन् ।’गौचनका अनुसार अहिले स्कुल मात्र बन्द छ । अप्रिलभर स्कुल बन्द हुने सम्भावना छ । टोकियोले जुलाई–अगस्टमा आयोजना गर्न लागेको ओलम्पिक एक वर्षका लागि सरिसकेको छ । टोकियोमा रहेका नेपाली सबै ठीकै रहेको सूचना उनीसँग छ । ‘महामारीले छोला भनेर काम बिदामा लिएर बस्ने पनि छन् । यो बेला नेपालीबीच भेटघाट भएको देखिएको छैन । घुम्न गएको पनि पाइएको छैन,’ उनले भने, ‘सरकारी समाचार संस्थाले कोभिड–१९ बाट बच्ने सन्देश दिइरहेको हुन्छ । टोकियोका मेयर आफैंले सम्बोधन गरिरहेका हुन्छन् । जनताले त्यसैलाई पालना गर्छन् । हात धुन्छन्, कुला गर्छन् । बाहिरबाट आएपछि लगाएको कपडा पूरै परिवर्तन गरेर नुहाउँछन् ।’संक्रमितको संख्या अझै बढ्यो भने काम बन्द हुन सक्ने गौचनको आकलन छ । त्रासमै भए पनि बच्चाहरूलाई प्रशिक्षण जारी छ । ‘बच्चाहरूलाई डर त छ, सेनिटाइजरको अधिक प्रयोग गर्छन् र फुटबल पनि पुछेर खेल्छन् । १२ वर्षमुनिका बच्चाहरूले आफ्नो जिम्मेवारी के हो बुझेका हुन्छन्,’ उनले भने । गौचनको प्रयासमा विगत तीन वर्षदेखि उनको गृहनगर पोखराबाट टिम छनोट गरी यू–१२ टोलीलाई जापानमा लगेर खेलाउने गरिएको थियो । यस वर्षदेखि नेपालको यू–१२ टोली बनाएर जापान लाने तयारी थियो । तर कोभिड–१९ को त्रास फैलिएकाले टोकियोमा मार्च तेस्रो साता हुने कोपा तोरे कप स्थगित भएको छ । कोपा तोरेमा नेपालसहित बोरुसिया डर्टमुन्ड, हर्था बर्लिन, एट्लेटिको म्याड्रिड, स्पोर्टिङ लिज्बन, मार्से, पाल्मेराज, अस्ट्रेलिया, दक्षिण कोरिया, ताइवानका यू–१२ टोलीले प्रतिस्पर्धा गर्न लागेका थिए । गौचन बिहीबार नियमित तालिकामै थिए । फन रुट्समा बिहीबार उनको ‘ओपन डे’ थियो । फन रुट्समा आबद्ध हुने बच्चाहरूलाई ओपन डेमा प्रशिक्षण गराएर भर्ना लिइन्छ । गौचनको ध्यान भने नेपालतिरै छ । उनी भन्छन्, ‘नेपालमा प्रकोप बढिरहेको छ भनिएको छ । आमा पोखरामा हुनुहुन्छ, के हुन्छ कसो हुन्छ भन्ने चिन्ता लागिरहन्छ । आमा भने जापानमा अझै ठूलो प्रकोप छ भनेर यताको चिन्ता लिनुहुन्छ ।’काठमाडौँ — कोभिड १९ को प्रकोपले सम्पूर्ण खेलकुद कार्यक्रम बन्द भएपछि सशस्त्र प्रहरी बल (एपीएफ) का खेलाडी आ–आफ्नो ड्युटीमा फर्किएका छन् । कुनै पनि खेलकुद कार्यक्रम नभएपछि गृह मन्त्रालयको आदेशअनुसार बुधबारदेखि खेलाडीलाई ड्युटीमा फर्काइएको हो । बुधबार सम्पूर्ण खेलाडीलाई ड्युटीमा बोलाइएको थियो भने बिहीबार सागमा समावेश भएका खेलाडीलाई ड्युटीमा नबोलाउने भनिएको उच्च स्रोतले बताएको छ ।राष्ट्रिय महिला टोलीकी सर्वाधिक गोलकर्ता सावित्रा भण्डारी दुवै दिन ड्युटीमा गइन् । ‘बुधबार र बिहीबार ड्युटीमा आयौं, भर्खरै मात्रै सागमा समावेश खेलाडीलाई नबोलाउने जानकारी दिइएको छ,’ उनले भनिन् ।पेरिस — युरोपेली फुटबल महासंघ (यूईएफए) ले युरोपेली च्याम्पियन्स लिग र युरोपा लिग अर्को सूचना नआएसम्मका लागि रोकिएको घोषणा गरेको छ । कोरोना भाइरसको संक्रमणको महामारीका कारण यूईएफएले यो निर्णय गरेको हो ।युरोपेली फुटबलको सर्वोच्च संस्थाले राष्ट्रिय टिमका सबै खेल पनि रद्द गरेको छ । त्यसमा युरो २०२० का छनोट पनि छन् । युरो २०२० समेत एक वर्ष पछाडि सार्ने निर्णय भइसकेको छ । यसअघि यूईएफएले पुरुष र महिलाको च्याम्पियन्स लिग तथा युरोपा लिगका फाइनल पछाडि सारिएको थियो । अहिले पूरा युरोपमा लगभग सबै घरेलु फुटबल स्थगितको स्थितिमा रहेको छ । लन्डन — दोस्रो विश्वयुद्धपछि पहिलो पटक विम्बल्डन २०२० स्थगित गरिएको छ । कोरोना भाइरस (कोभिड- १९) को संक्रमणको महामारीका कारण विश्व टेनिसको सबैभन्दा ठूलो प्रतियोगिता नहुने भएको हो ।रोजर फेडेरर र सेरेना विलियम्स जस्ता खेलाडीले प्रतियोगिता नहुने घोषणाले आफूहरू स्तब्ध भएको बताएका छन् । लन्डनको आयोजक अल इंग्ल्यान्ड क्लबको यो घोषणाले पूरा सिजनमा ठूलो धक्का पुगेको छ । अब कम्तीमा मध्य जुलाईसम्म कुनै टेनिस प्रतियोगिता हुने छैनन् । यसपल्टको विम्बल्डन तय कार्यक्रम अनुसार जुन २९ बाट सुरु हुनु पर्ने हो । त्यसमा नोभाक जोकोभिच र सिमोना हालेप डिफेन्डिङ च्याम्पियन थिए ।आयोजक क्लबले प्रतियोगिताको स्थगन गर्ने निर्णय निकै गाह्रो भएको र यसमा उत्तिकै दु:ख र पीडा रहेको पनि बताएको छ । लन्‍डन — यस वर्षको विम्बल्डन-२०२० स्थगित हुने लगभग निश्चित स्थितिमा पुगेको छ र यसका लागि त्यससँग सम्बन्धित आयोजक पक्षबीच छलफल चलिरहेको छ ।अबको केही घन्टामा यसबारे निर्णय आउने विश्वास गरिएको छ । प्रतियोगिताको आयोजक अल इंग्ल्यान्ड क्लबले स्थगित गर्नेबारे अहिलेसम्म निर्णय नभएपछि यसबारे छलफल भइरहेको छ ।दोस्रो विश्व युद्धपछि अहिलेसम्म कुनै पनि वर्ष विम्बल्डन स्थगित भएको छैन । तर कोरोना भाइरसको संक्रमणको कारण यसपल्ट स्थगित हुने स्थिति सिर्जना भएको हो ।तय कार्यक्रमअनुसार प्रतियोगिता जुन २९ बाट सुरु हुनु पर्ने हो । अर्को ग्रान्ड स्लाम प्रतियोगिता फ्रेन्च ओपन यसअघि नै चार महिनाका लागि पछाडि सार्ने निर्णय भइसकेको छ ।आयोजक क्लबले प्रतियोगिताको भविष्यबारे इंग्ल्यान्डको लन टेनिस संघ, व्यवसायिक टेनिसको संघ र महिला टेनिस संघसँग छलफल गरिरहेको छ । सिड्‍नी — अस्ट्रेलियाका टेस्ट कप्तान टिम पेनले स्टिभ स्मिथले फेरि नेतृत्व सम्हाल्ने हो भने आफूले त्यसको समर्थन गर्ने बताएका छन् । सन् २०१८ को मार्चमा स्मिथमाथि बल टेम्परिङ काण्डपछि प्रतिबन्ध लागेको थियो ।दक्षिण अफ्रिकामा भएको त्यस घटना लगतै ३५ वर्षीय पेनले टेस्ट टिमको नेतृत्व गर्ने अवसर पाएका थिए । पछिल्लो एजेस सिरिजका क्रममा ३० वर्षीय स्मिथ खेलाडीका रूपमा टिममा फर्केका थिए ।उनीमाथि टिमको नेतृत्व गर्नबाट लागेको दुई वर्षको प्रतिबन्ध पनि अब समाप्त भएको छ । पेन मान्छन्, स्मिथ टिमको कप्तानीमा रमाउने खालका खेलाडी हुन् ।उनले भने, ‘स्मिथ फेरि टेस्ट टिममा कप्तानको भूमिकामा फर्कन चाहन्छन् भने त्यसमा मेरो पूरा समर्थन रहने छ ।’ नेतृत्व सम्हालेयता पेनले १० टेस्टमा जित निकालेका छन् । बार्सिलोना — लियोनल मेसीले बार्सिलोनाका खेलाडीले आफ्नो तलब ७० प्रतिशत काटेर लिने भएको बताएका छन् । कोरोना भाइरसको संक्रमणले पूरा स्पेन आक्रान्त भइरहेको बेला क्लबलाई आर्थिक रूपमा सहयोग गर्न खेलाडीले यो निर्णय गरेका हुन् ।आफ्नो इन्स्ट्राग्राम एकाउन्टमा लामो सन्देश छोड्दै मेसीले क्लबका अध्यक्ष जोसेप मारिया र उनको नेतृत्वमा रहेको बोर्डको पनि आलोचना गरेका छन् । उनका अनुसार बोर्डले खेलाडीको भावना नै बुझ्न सकेन् ।स्पेनका अन्य क्लबका खेलाडीले पनि आफ्नो पूरा तलब बुझ्ने छैनन् । कोरोनाको माहामारीका कारण अधिकांश स्पेनी क्लबको आर्थिक स्थिति कमजोर भएको छ ।मेसीले लेखेका छन्, ‘अब समय आएको छ, यो विषम परिस्थितिमा हामी खेलाडीले आफ्नो तलब ७० प्रतिशत काटेर लिने । यस्तो गर्दा क्लबका अरू कर्मचारीले शतप्रतिशत तबल पाउने छन् ।’उनको सन्देशलाई तत्काल अन्य खेलाडीले पनि आफ्नो एकाउन्टमा सेयर गरेका छन् । त्यसपछि क्लबले पनि औपचारिक रूपमा खेलाडीले तलब काटेर लिन मानेको जनाएको छ । काठमाडौँ — इन्डोनेसियाको राजधानी जकार्तामा रहेका फुटबलर रोहित चन्दले देशमा लकडाउन भए पनि नेपाली नागरिकले क्वारेन्टाइनमा बस्नेगरी स्वदेश फर्कन पाउनुपर्ने बताएका छन् ।संघीय सरकारले कोरोना भाइरस (कोभिड १९) को महामारीबाट बच्न एक सातादेखि लकडाउन गरेको छ । त्यसअघि नै इन्डोनेसियाको शीर्ष डिभिजनको फुटबल ‘लिग वान’ मा नेपाली मिडफिल्डर रोहित चन्द समावेश क्लब पर्सिजा जकार्ताको खेल कोरोना भाइरसकै कारण स्थगित भइसकेको थियो । फेरि खेल सुचारु हुने मिति कुरेका उनी नेपालमा लकडाउन भएपछि उतै रोकिएका छन् ।जकार्ताबाट रोहितले सोमबार भने, ‘फेरि लिग सुरु हुने निर्णय पाएपछि स्वदेश फर्किने सोचेको थिएँ । त्यो निर्णय आउनुअघि नै नेपालमा लकडाउन भयो । म स्वदेश फर्किनका लागि तयारी अवस्थामा छु ।’ उनले थपे, ‘हिजो लकडाउन खुल्छ कि भन्ने आशा थियो तर फेरि लम्बियो । लकडाउन गर्नु देशका लागि राम्रो हो तर आफ्नो नागरिकलाई स्वदेश आउन दिनुपर्ने थियो । नेपालमा क्वारेन्टाइन बनाइएको छ, स्वदेश फर्किनेलाई त्यहाँ बस्न दिएर संक्रमित भए/नभएको परीक्षण गरे भइहाल्छ ।’आफ्नो करिअरको पछिल्लो आठ वर्ष इन्डोनेसियन लिगमै व्यस्त रहेका रोहितले भने, ‘नेपाली नागरिक भएकोले आफ्नो देशमा आएर बस्न पाए हुन्थ्यो भन्ने लागिरहेको छ । अरुको देशले नागरिक उद्धार गरेर लगिरहेका छन्, आफू भने बाहिरै हुँदा नरमाइलो लाग्छ ।’ सरकारले १० चैतदेखि अन्तर्राष्ट्रिय उडान बन्द गरे पनि युरोपेली देशहरूले आफ्ना नागरिकलाई विमान चार्टर गर्दै लगिरहेका छन् । सरकारले अन्तर्राष्ट्रिय उडान वैशाख ३ सम्मलाई रोक्ने निर्णय गरिसकेको छ ।इन्डोनेसियामा पहिलोपल्ट मार्च २ मा कोभिड १९ पोजिटिभ देखिएको थियो । २७ करोड जनसंख्या रहेको इन्डोनेसियामा विश्व स्वस्थ्य संगठनका अनुसार कोभिड १९ बाट आइतबारसम्म १,२८५ संक्रमित भएका छन् भने ११४ जनाको मृत्यु भएको छ । निको हुनेको संख्या ६४ मात्रै छ । आइतबार मात्रै १३० जना नयाँ संक्रमित थपिएका थिए भने १२ जनाको मृत्यु भएको थियो । रोहितका अनुसार हालसम्म इन्डोनेसियामा लकडाउन भने गरिएको छैन ।‘घाटी खसखस हुँदा पनि डर लाग्छ’कोभिड १९ बाट आफू सचेत रहेको उल्लेख गर्दै २८ वर्षीय रोहितले भने, ‘खोकी लाग्दा पनि कहिलेकाहीं तनाब हुन्छ । कहिलकाहीं त घाटी खसखस हुँदा पनि डर लाग्छ ।’शुक्रबारसम्म मैदानमा पुगेर फिटनेसका लागि आफैं ट्रेनिङ गरेका उनी त्यसयता भने अपार्टमेन्टमै बसिरहेका छन् । ‘अब त बाहिर निस्कन पनि डर लाग्छ,’ उनले भने, ‘खेलिरहने मान्छेलाई केही नगरी बस्न एकदमै गाह्रो हुँदोरहेछ । अरु सबै परिवासँग छन्, ममात्रै एक्लै । पहिला खाना अर्डर गरेर बाहिरैबाट ल्याउँथे । कोरोनाको डरले तीन दिन भयो, आफैं खाना पकाउन थालेको छु ।’ काठमाडौंमा रहेको परिवारसँग नियमित सम्पर्क भइरहेको उल्लेख गर्दै उनले समय बिताउन फिल्म हेर्ने, किताब पढ्ने र क्यान्डी क्रस खेल्ने गरेको बताए ।राजधानी जकार्ताको जनसंख्या ३ करोड ४३ लाखभन्दा बढी छ त्यसैले यहाँ कोरोना भाइरसको महामारी ह्वात्तै बढ्नसक्ने डर भएको उनले बताए । रोहितसँगै विदेशी खेलाडीको कोटामा ११ पल्टको इन्डोनेसियन लिग च्याम्पियन क्लब पर्सिजामा इटालियन क्ल्ब युभेन्टसका पूर्वमिडफिल्डर मार्को मोट्टा, क्रोएसियाली फरवार्ड मार्को सिमिच, नेदरल्यान्ड्सका मिडफिल्डर मार्क क्लोक छन् । यो क्लबको मुख्य प्रशिक्षक ब्राजिलका सर्जियो फारियस छन् । हाल उनीहरु सबै जकार्तामै छन् ।रोहित जतिसक्दो चाँडै स्वदेश फर्कन चाहन्छन् । जकार्तास्थित कुन्नीगनको अपार्टमेन्टमा बसिरहेका उनले भने, ‘मे महिनाको अन्तिमसम्म रमदान र इद उल फित्र भएकाले हिजोको बैठकले १५ जुनदेखि लिग पुन: सञ्चालन गर्ने निर्णय गरेछ । तर यो मितिलाई कोरोनाले असर गर्नसक्छ । त्यसैले सकेसम्म चाँडै स्वदेश फर्कन चाहन्छु ।’पर्सिजाले सन् २०१८ को लिग १ को उपाधि जित्दा लिगकै सर्वोत्कृष्ट खेलाडी बनेका थिए रोहित । पसिर्जा इन्डोनेसियाकै सर्वाधिक लोकप्रिय फुटबल क्लब हो । ९१ वर्ष पुरानो यो क्लबको ट्वीटरमा २९ लाख, इन्स्टाग्राममा २५ लाख र फेसबुकमा १० लाखभन्दा बढी फलोअर्स छन् । इन्स्टामा रोहितका २ लाख ८९ हजार फलोअर्समध्ये अधिकांश इन्डोनेसियाली छन् ।पर्सिजाले घरेलु खेल गेलोरा बुङ कार्नो रंगशालामा खेल्छ । ७७ हजार दर्शक क्षमताको यो रंगशाला एसियाली खेलकुद २०१८ को मुख्य आयोजन स्थल पनि हो । पर्सिजाले यो सिजनको लिगमा पहिलो खेल १ मार्चमा यही खेलेको थियो, जसमा उसले बोर्नेओलाई ३—२ ले हराएको थियो । उसले दोस्रो खेल दक्षिण जकार्ताको पीटीआई रंगशालामा १४ मार्चमा भयांकाराविरुद्ध खेल्यो, जुन २—२ मा टुंगियो । पर्सिक केडरीविरुद्ध १९ मार्चमा घरेलु मैदानमा तोकिएको खेल भने कोरोनाको कारण स्थगित भयो ।‘२०—२५ जनामा कोरोना संक्रमण देखिएपछि लिग झ्याप्पै बन्द गरियो,’ रोहितले भने । इन्डोनेसियन फुटबलको सर्वोच्च लिगमा १८ क्लबले होम एन्ड अवेको आधारमा प्रतिस्पर्धा गर्छन् । २९ फेबु्रअरीमा सुरु भएको लिग वान २०२० अक्टोबर ३१ सम्म सक्याउने त्यहाँको फुटबल संघको योजना थियो । अब यसलाई पनि युरोपेली लिगलाई जस्तै गरी कोरोना महामारीले प्रभावित गरेको छ ।टोकियो — टोकियो ओलम्पिक्स अब सन् २०२१ को जुलाई २३ बाट सुरु भएर अगस्ट ८ मा समापन हुने भएको छ । कोरोना भाइरसको संक्रमणका कारण टोकियो ओलम्पिक्स एक वर्ष पछाडि सारिएको हो ।अन्तर्राष्ट्रिय ओलम्पिक्स कमिटी (आईओसी) को सोमबार बसेको बैठकले यो निर्णय गरेको हो । एक वर्षपछि आयोजना भए पनि प्रतियोगिताको नाम भने टोकियो ओलम्पिक्स २०२० नै रहनेछ । अब प्यारा ओलम्पिक्स भने सन् २०२१ को अगस्टे २४ देखि सेप्टेम्बर ५ सम्म हुनेछ । आईओसी अध्यक्ष थोमस बाखले नयाँ मितिमा ओलम्पिक्स आयोजना गर्नु चुनौतीपूर्ण हुने बताउँदै यसमा सबैको सहयोग प्राप्त हुने विश्वास पोखेका छन् । काठमाडौँ — कोभिड–१९ को नियन्त्रणका लागि क्रिकेट खेलाडी संंघ नेपाल(सीपीएएन) र एनसीसीएस ग्रुपले सरकारको कोरोना रोकथाम कोषलाई ४ लाख ६२ हजार रुपैयाँ सहयोग प्रदान गर्ने भएको छ । सोमबार एक विज्ञप्ति जारी गर्दै क्रिकेट खेलाडी संंघ नेपालले उक्त जानकारी दिएको हो । यस वर्ष क्रिकेट क्षेत्रमा उत्कृष्ट विशेष पाँच विधा (वर्ष क्रिकेट खेलाडी महिला र पुरुष, वर्ष उदियमान क्रिकेट खेलाडी, वर्ष उत्कृष्ट क्षण र लाइफटाइम अचिभमेन्ट अवार्ड) मा दिने भनेर छुट्याइएको निश्चित रकम हाल कोरोना नियन्त्रणका लागि सहयोग स्वरुप सरकारलाई दिन लागिएको हो । सम्पूर्ण खेलाडीहरुलाई नेतृत्व गर्दै उक्त रकम प्रदान गर्न लागिएको हो । त्यस्तै यस कार्यक्रमको अर्को संस्करण आगामी वर्ष (सन् २०२१) आयोजना गरिने समेत विज्ञप्ति मार्फत जानकारी दिइएको छ । काँकडभिट्टा — झापा  खेलकुदका लागि मलिलो भूमि हो  । त्यसमा पनि सुदूर पूर्वको सीमावर्ती सहर काँकडभिट्टा झनै उर्वर छ ।  क्रिकेट, फुटबल, ब्याडमिन्टनदेखि बुद्धिचालसम्मका अन्तर्राष्ट्रिय खेलाडी जन्माएको छ यो सहरले । पुरुष, महिला र बहिरा क्रिकेटरहरूको त ठूलै संख्या छ यहाँ । फुटबल, ब्याडमिन्टन र बुद्धिचालमा पनि अब्बल । ५० को दशकदेखि यो सहरले अब्बल खेलाडी जन्माइरहेको छ । फुटबलमा नरोत्तम गौतम र सन्देश श्रेष्ठ पहिलो पुस्ताका अन्तर्राष्ट्रिय खेलाडी हुन् । उनीहरूको सिको गर्दै महेश सरकार, दीपक खवास हुर्किए । अन्तर्राष्ट्रिय प्रतियोगितामा सहभागी बन्दै यो सहरको नाम चम्काए । पछिल्लो पुस्ता पनि चम्किँदै छ । एन्जल गुरुङ, दिवस उराव र दिनेश मुर्मु उमेर समूहका अन्तर्राष्ट्रिय खेलाडी हुन् । ‘अझै धेरै अब्बल खेलाडी जन्माइरहेको छ यो सहरले,’ यु–१५ राष्ट्रिय महिला फुटबलका प्रशिक्षक मीन बस्नेतले भने, ‘खेलाडीहरूले सहरको नाम राखेका छन् ।’  काँकडभिट्टाले नौ जना अन्तर्राष्ट्रिय क्रिकेटर जन्माइसक्यो । लाक्पा लामा, मनोज कटुवाल मात्रै होइन, महिला क्रिकेट टिमकी कप्तान रुविना क्षत्रीदेखि ज्योति दनुवारसम्म । कुनै बेला क्रिकेटरद्वय लाक्पा र मनोज सिंगो झापाका सान थिए । यी दुई खेलाडीको प्रेरणाबाट सुनील विष्ट र सन्नी पुन तथा महिला क्रिकेटमा रुविना क्षत्री र काजोल श्रेष्ठहरू जन्मिएका हुन् । बहिरा अन्तर्राष्ट्रिय क्रिकेटरहरू सुमन चौहान र मिलन अधिकारी पनि यो सानो सहरका बासिन्दा हुन् ।  रुविना र काजोलसहित रोमा थापा, संगीता राई, अप्सरी खातुन, सबनम राईहरू महिला क्रिकेटका धरोहर हुन् । यु–१९ का महिला खेलाडी निङमा शेपा, लकिता राजवंशी र ज्योति दनुवारहरू दोस्रो पुस्ताका महिला क्रिकेटर हुन् । ‘नेपाली महिला क्रिकेट टिममा काँकडभिट्टाको सधैं वर्चस्व हुने गरेको छ,’ महिला क्रिकेट टिमकी कप्तान रुविनाले सुनाइन्, ‘नौ जना त यहाँकै छौं ।’ महिला क्रिकेटर उत्पादनको श्रेय प्रशिक्षक वीरु श्रेष्ठलाई जान्छ । श्रेष्ठ खेलाडीको लगनशीलतालाई पनि महत्त्वपूर्ण मान्छन् । ‘महिलाले पनि क्रिकेट खेल्छन् र भन्ने तहको हाम्रो समाजलाई महिलाले नै गरेर देखाइदिएका छन्,’ उनले भने, ‘तर अझै धेरै गर्न बाँकी छ ।’ उनी अझै धेरै खेलाडी उत्पादन गर्ने योजनामा छन् । बहिरा क्रिकेटहरू सुमन र मिलन सन् २०१२ मा पाकिस्तानमा भएको दोस्रो एसिया बहिरा क्रिकेट कपमा सहभागी भएका थिए । पछिल्लो समय भने यी दुवै निराश छन् । बहिरा क्रिकेट प्रतियोगिता नहुँदा उनीहरूले आफ्नो प्रतिभा देखाउन पाएका छैनन् । दायाँबाट रोमा थापा, अपसरी खातुन, मनोज कटुवाल र संगीता राईविगतमा राष्ट्रिय टिम वा उमेर समूहमा क्षेत्र नम्बर १ विराटनगरको दबदबा थियो । त्यही दबदबाका बीच सन् २००० मा मनोज र लाक्पाले एकैपटक यु–१७ राष्ट्रिय टोलीमा बंगलादेशबाट डेब्यु गरेका थिए । २००१ मा यु–१९ एसीसी कप पनि खेले दुवैले । २००२ मा सिंगापुरबाट राष्ट्रिय टिममै डेब्यु गरे । छोटो समयमा उत्कृष्ट प्रदर्शन गरेका थिए मनोज र लाक्पाले । उनीहरू टिममा टिक्न भने सकेनन् । मनोज नेपाली राष्ट्रिय टोलीका सदाबहार र उत्कृष्ट विकेटकिपर थिए । बल पक्रने फरक शैलीका कारण खेलाडी वृत्तमा उनी ‘मङ्की’ उपनामले चर्चित थिए । सन् २००२ मा न्युजिल्यान्डमा सम्पन्न यु–१९ विश्वकपमा ‘टप टु’ विकेटकिपरमा उनी परेका थिए । मनोज अहिले नेपाल प्रहरीको क्रिकेट टिमका प्रशिक्षक छन् ।  एकताका नेपाली टोलीको निलो–रातो जर्सीमा पिचमा देखिन्थे लाक्पा । अहिले उनी व्यावसायिक रूपमा क्रिकेट खेल्दैनन् । अन्तर्राष्ट्रिय अर्थोडक्स लेग स्पिनर लाक्पा क्रिकेट संघमा आबद्ध छन् । लाक्पाले २७ भन्दा बढी अन्तर्राष्ट्रिय खेलमा उनले ५० भन्दा बढी विकेट लिइसकेका छन् । सन् २००९ मा कुवेतमा भएको यु–१९ एसीसी कपबाट अन्तर्राष्ट्रिय क्रिकेटमा करिअर सुरु गरेका सन्नी पुन क्रिकेटबाट पलायन भइसकेका छन् । ब्याटिङ र किपिङमा अब्बल उनी आईसीसी टी–२० विश्वकपका लागि नेपाली टोलीको क्लोज क्याम्पमा परेका थिए । तर टिममा परेनन् । ‘मौका पाएको भए म उत्कृष्ट प्रदर्शन गरेर देखाइदिन्थेँ,’ सन्नीले भने, ‘मौका पाउनै गाह्रो भयो ।’ महिला क्रिकेटकी कप्तान बन्नुअघि रुविनाले सन् २००९ मा मलेसियामा भएको टी–२० महिला क्रिकेट प्रतियोगितामा सिंगापुरविरुद्धको रोमाञ्चक खेलमा डेब्यु गरेकी थिइन् । डेब्यु खेलमै उनले लगालग पाँच विकेट लिर्दै विश्व कीर्तिमान बनाइन् । काजोल, सबनम, रोमा, अप्सरी र संगीताले पनि अन्तर्राष्ट्रिय क्रिकेटमा राम्रो छवि बनाउदै आफू र सहर चिनाइरहेका छन् ।  इन्डोर खेलकुद बुद्धिचाल र ब्याडमिन्टनमा पनि यहाँका खेलाडी अब्बल छन् । बुद्धिचालमा विश्वविजय घिमिरे नबिर्सिइने नाम हो । बलिमान गुरुङ, भरत गुरुङहरू पनि अन्तर्राष्ट्रिय स्तरका बुद्धिचाल खेलाडी हुन् । ब्याडमिन्टनमा अमिता गिरी, गौरव दाहाल, जेसिका गुरुङ, सुनैना मुखिया र प्रनिशसिंह ठकुरीले सहरको नाम चम्काएका छन् । जिल्ला खेलकुद विकास समिति झापाका पूर्वअध्यक्ष शंकर थापा भन्छन्, ‘हाम्रो सहर खेलाडी जन्माउने कारखाना हो ।’ नयाँ दिल्ली — भारतीय क्रिकेट बोर्ड बीसीआईले कोरोना भाइरस (कोभिड- १९)को संक्रमणविरुद्धको अभियानका लागि ५१ करोड भारतीय रुपैंया सहयोग गर्ने भएको छ । यो रकम भारतीय प्रधानमन्त्री राहत कोषमा जानेछ ।विश्व खेलकुदकै सर्वाधिक धनी संस्था बीसीआईले प्रेस विज्ञप्ती जारी गर्दै यो रकम प्रकोप व्यवस्थापनमा प्रयोग हुने जनाएको छ । अहिले भारतीय खेलकुद क्षेत्रले भाइरसको संक्रमणविरुद्धको अभियानमा आर्थिक सहयोग गर्ने क्रम चलिरहेको छ । यसअघि भारतीय पूर्व खेलाडी सचिन तेन्दुलकरले ५० लाख भारतीय रुपैंया त्यसका कोषमा प्रदान गरेका थिए ।यस्तै बीसीआईका अध्यक्ष तथा पूर्व क्रिकेट खेलाडी शौरभ गांगुलीले पनि निम्न आय भएका भारतीयलाई सहयोग हुने किसिमले ५० लाख भारतीय रुपैंया प्रदान गरेका थिए । म्यानचेस्टर — म्यानचेस्टर सिटीका मिडफिल्डर इल्के गुन्डोआनले इंग्लिस प्रिमियर लिगको उपाधि लिभरपुललाई प्रदान गर्नु उचित हुने बताएका छन् । कोरोना भाइरसको संक्रमणका कारण लिग पूरा नहुने सम्भावनाबीच उनको यो भनाइ अगाडि आएको हो ।इंग्ल्यान्डमा अप्रिल ३० सम्मका लागि फुटबल स्थगितको स्थितिमा छ । लिग तालिकामा लिभरपुल दोस्रो स्थानमा रहेको सिटीमाथि २५ अंकले अगाडि छ । लिभरपुललाई ३० वर्षपछि पहिलो पल्ट लिग उपाधि जित्न दुई जित मात्र आवश्यक छ ।जर्मनीका २९ वर्षीय खेलाडीले मिडियासँगको कुराकानीमा भनेका छन्, ‘लिभरपुललाई उपाधि दिए हुन्छ । मलाई केही फरक पर्दैन । हामी सबै खेल भावनाबाट प्रेरित हुनु पर्छ ।’काठमाडौँ — कोरोना भाइरसको महामारीले विश्वलाई नै संकटमा पारिरहेको बेला अमेरिकी म्यागजिन फोर्ब्सले घोषणा गरेको एसियाका प्रभावशाली युवाहरूको सूचीमा परेपछि गल्फ खेलाडी प्रतिमा शेर्पाले बेग्लै किसिमको सुख महसुस गरेकी छन् ।‘द फोर्ब्स थर्टी अन्डर थर्टी एसिया २०२०’ मा इन्टरटेन्मेन्ट एन्ड स्पोर्ट्सतर्फ प्रभावशाली ३० युवामा परेपछि प्रतिमाले शुक्रबार भनिन्, ‘सन् २०२० मा सुरुबाटै एकदमै नराम्रा खबरहरू सुनिरहेकी थिएँ । यो वर्ष नै त्यस्तै हुन्छ कि भन्ने लागिरहेको थियो । हिजो यो (फोर्ब्सको सूची) सुनेपछि ओके, राम्रो आयो भन्ने भयो । खाली नेगेटिभमात्रै होइन, पोजिटिभ पनि हुन्छ र राम्रो पनि भइरहेकै रहेछ भन्ने लाग्यो ।’एक वर्षयता अमेरिकाको क्यालिफोर्नियामा अध्ययनसँगै खेललाई निरन्तरता दिइरहेकी उनीसँग नेपालका युवा उद्यमीहरू निकिता आचार्य, किरण तिम्सिना (दुवै अर्वान गर्ल), रोहित तिवारी (फुडमारियो), जेसेलिना राणा र शुभांगी राणा (दुवै प्याडटूगो) फोर्ब्सको ३० वर्षमुनिको महादेशकै प्रभावशाली युवा रिटेल एन्ड इकमर्स तथा सोसल अन्टरप्रेनर्स विधाको शीर्ष ३० सूचीमा छन् ।त्रिभुवन विमानस्थलसँगैको रोयल नेपाल गल्फ क्लब (आरएनजीसी) परिसरमै रहेको एउटा सानो घरमा हुर्किएकी २० वर्षीय प्रतिमा भन्छिन्, ‘अहिले पनि धेरैले नेपालमा गल्फ खेल्छ र भनी सोध्छन् । यसले (फोर्ब्सको सूची) विश्वमै नेपालको गल्फको प्रचार भएको महसुस भइरहेको छ । यो नेपाली गल्फकै लागि पनि राम्रो हो ।’उनले थपिन्, ‘गल्फ धनीहरूको खेल हो भन्ने सोचाईमा परिवर्तन आएजस्तो लाग्छ र यसप्रति खुशी लागेको छ । अझै केही गर्ने उत्साह बढेको छ ।’आर्थिक रुपमा विपन्न परिवारकी उनी हाल एउटा अमेरिकी परिवारको सहयोगमा सान्ता बार्बरा सिटी कलेजमा बीबीए दोस्रो वर्षमा अध्ययनरत छिन् । उतै गल्फको नियमित अभ्यास गर्छिन् । उनका बुबा पासाङ र आमा कल्पना आरएनजीसीको गल्फ कोर्स क्षेत्रकै त्यही सानो घरमा बसिरहेका छन् । बुबाआमा गल्फ कोर्समा काम गर्छन् । उनी अभिभावकसँग हरेक दिन गफ गर्छिन् ।फोर्ब्सको सूची सार्वजनिक भएपछि त्यसमा आफू पनि रहेको प्रतिमाले अभिभावकलाई बताएकी थिइन् । ‘ममी बाबालाई बुझाउनै गाह्रो भयो, कसरी बुझाउने भयो,’ उनले भनिन्, ‘अझै राम्रो गर्नु भन्नुभयो । म खुशी हुने बित्तिकै उहाँहरु खुशी हुनुहुन्छ, यस्तो बेला (महामारी) पनि राम्रो खबर सुनाइस् भन्नुभयो ।’ तस्बिर सौजन्य : माइकल मोन्ट्यान उनले डेढ महिनाको बिदामा घर फर्किन मे १४ को हवाई टिकट किनेकी थिइन् । ‘कोरोनाले टिकट नै क्यान्सिल भयो । घर आउनै नपाउने भयो । कस्तो बोर लागिरहेको छ,’ उनले सुनाइन् । उनलाई बधाईको ओइरो लागिरहेको छ । कोरोना : जनावर चिडियाखानामा कसरी बस्छन् होला ?प्रतिमा एक वर्षयता क्यालिफोर्नियास्थिथत भेन्चुरामा मोन्त्यान दम्पत्ती माइकल र तान्यासँगै बस्छिन् । जसलाई उनी बाआमा भन्छिन् । डिसेम्बर, २०१९ मा वुहानबाट सुरु भएको कोभिड १९ को महामारीले अमेरिकालाई पनि संकटमा पारेको पछिल्लो दुई साता यो परिवार पनि घरमै सीमित भएको छ ।‘यहाँ (क्यालिफोर्निया) लकडाउन गरिएको छैन । कोरोनाबाट बच्नको लागि घरमै बस्नु भनेको दुई साता भयो । हामी घरमै छौं । खानेकुरा किन्न ग्रोसरी जानेबाहेक बाहिर निस्कने गरेका छैनौं,’ प्रतिमाले सुनाइन् । केही दिनयता हल्का राहत पनि महसुस गरिरहेकी छन् । भन्छिन्, ‘क्यालिफोर्नियामा अहिले अरु राज्यको तुलनामा अलि कम भयो भनिरहेको छ, अस्ति दोस्रोमा थियो अहिले चौथोमा छ ।’ एलए टाइम्सकाअनुसार क्यालिफोर्नियामा बिहीबारसम्म ११ हजार २ सय ७ जनामा कोरोना संक्रमण देखिएको र त्यसमध्ये २ सय ४६ जनाको मृत्यु भयो । बिहीबारमात्रै १ हजार २ सय ६९ जनामा पोजिटिभ देखियो भने ३१ जनाको ज्यान गयो ।महामारीको त्रासले घरमै बस्नुपर्दा चिडियाखानामा बसेका जनावरहरूको खुबै याद आएको बताइन् । भन्छिन्, ‘हामीलाई केही दिन घरमा बस्नै गाह्रो भएको छ भने चिडियाखानामा जनावरहरू त्यसरी कसरी बस्नसक्छ ? उनीहरूलाई पनि दौडिन मन लाग्छ होला । दौडन, खेल्न नपाउँदा जीउ कस्तो हुन्छ होला ? मनमा यस्तै यस्तै कुरा आइरहेको छ ।’‘भाइरसबाट सुरक्षित रहनको लागि घरमै बस्नुपर्छ र मुख्य कुरा नै यही हो,’ उनले भनिन्, ‘ममात्रै होइन, विश्वको सबैजना हामी परिवारजस्तै भएका छौं कोरोनाविरुद्ध लड्न ।’ कहिलेकाही बाहिर निस्किदाको अवस्थाबारे उनी भन्छिन्, ‘कहिलेकाहीं ड्राइभ गरेर ममी (तान्या) सँग ग्रोसरी जान्छु । तर, म भित्र पस्दिनँ, ग्लोभ्स र मास्क लाएर उहाँ आफै जानुहुन्छ । कुकुर डुलाउन कहिलेकाहीं निस्किन्छु । विकिन्डमा पार्कमा सबै जना कुकुर डुलाइरहेको देख्छु, अनि डर लाग्छ, फर्किहाल्छु । त्यो हेर्दा कस्तो नडराएको, गम्भीर नभएको जस्तो लाग्छ । तर, आफैलाई सोंच्छु उनीहरू पनि त उस्तै हो भन्ने लाग्छ ।’उनका अनुसार क्यालिफोर्नियाको पार्कलगायत सार्वजनिक स्थलहरूमा भीड भने पहिलाको तुलनामा घटिरहेको छ । ठूला पसल, सपिङ मल, रेस्टुराँ खुलिरहेकै छ । रेस्टुराँमा त्यही खानेभन्दा टेक—अवेको लागि खुला छन् । केही स्थानमा खोल्ने समय तोक्न पनि सुरु भएको छ । ‘न्युज हेर्नै दिक्क’दुई साताअघिसम्म उनको दैनिकी हुन्थ्यो कलेज, गल्फ र जिम । भन्छिन्, ‘घरै बस्न एदकमै गाह्रो । हिँडिरहने बानी भएकोले कता जाने, के गर्ने छटपटी हुँदोरहेछ ।’ घरमै सीमित हुँदा केही सिक्ने अवसर पाएकोमा भने उनले खुशी व्यक्त गरिन्, ‘यो समयमा आफूले आफैंलाई सम्हाल्न सिकियो । जस्तो कि यति बजे यो गर्छु, त्यो गर्छु । मेरो लागि खुशीको कुरा हो यो ।’उनी सोल पार्क गल्फ कोर्समा शनिबार र आइतबार पूरै दिन बिताउँथिन् । अरु बेला दैनिक कम्तीमा २ घन्टा अभ्यास गर्थिन् । तर, यो कोर्स महामारीको कारण बन्द गरिएको दुई साता भइसक्यो । १ महिनाको लागि बन्द गरिएको हो । त्यससँगै जिम पनि बन्द भयो ।प्रतिमा भन्छिन्, ‘घरमै दिउँसो ४ बजेतिर वर्कआउट गर्छु । गल्फ टिमको ग्रुप च्याट छ, अनलाइन भएर सबैले सँगै गर्छौं । अहिले धेरैजना घर फर्किसके । यस्तो नयाँ अनुभव भइरहेको छ, जुन कहिल्यै सोचेको थिएन । यहाँ सबैले भात मनपराउँछन्, पकाएर खाइरहन्छौं । मःमः भने खुबै मिस हुन्छ,’ उनले भनिन् ।कोरोनाको त्रासमा नेपालमा लकडाउन भए पनि गल्फ कोर्समै रहेकाले हिँड्डुल गर्न बुबाआमालाई सजिलो रहेको पनि उनले सुनाइन् । भन्छिन्, ‘लकडाउनमा सबैले घरै बसेर सुरक्षित रहने प्रयास गर्नुपर्छ । आफ्नो ज्यान मात्र होइन, यसबेला हामी एकअर्कामा निर्भर छौं । त्यसैले सुरक्षित बस्नुपर्छ, सचेत हुनुपर्छ, सावधानी अपनाउनुपर्छ ।’उनी बिहान ८ देखि ११ बजेसम्म अनलाइन क्लास लिन्छिन् । ब्रेकफास्ट लिएपछि टीभी सिरिज ‘न्यू गर्ल’हेर्छिन् । त्यसपछि पढ्न बस्छिन् । अहिले अमेरिकी इतिहाससम्बन्धी किताब पढिरहेको उनले बताइन् । डायरी पनि लेख्न थालेकी छन् । डिनरपछि नेट्फिलिक्सतिर लाग्छिन्, 'टाइगर किङ' हेर्न । ‘पहिला कोर्सको बुकबाहेक अरु खासै पढ्ने, डायरी लेख्ने बानी थिएन’ उनले भनिन्, ‘कहिलेकाहीं टीभीमा समाचार पनि हेर्छु । तर, धेरै मरेको खबरमात्रै आइरहेको हुन्छ । त्यसैले न्युज हेर्नै दिक्क लाग्छ ।’पहिलो ‘प्रो’ बन्ने चाहना ११ वर्षको भएदेखि गल्फ खेल्न थालेकी प्रतिमाको गल्फ मोह र अभावग्रस्त जीवनलाई लिएर ईएसपीएनले दुई वर्षअघि ‘अ माउन्टेन टु क्लाइम्ब’वृत्तचित्र बनाएको थियो, जसले उनलाई विश्वमै चर्चित बनाइदियो । यसमा फोर्ब्सको एसियाकै प्रभावशाली युवाको सूचीले उनको करिअर र जीवनलाई थप उचाई दिनसक्छ ।उनी नेपालकी नम्बर १ महिला गल्फर हुन् । गल्फमा हालसम्म नेपाली महिला गल्फर प्रो (व्यवसायिक खेलाडी) बनेका छैनन् । ‘नेपालको पहिलो महिला प्रो बन्न चाहन्छु । त्यसैका लागि मिहिनेत गरिरहेकी छु,’उनले भनिन् । पाँच हृयान्डीक्यापमा खेल्ने गरेकी उनले नेपाल र अमेरिकाको व्यावसायिक गल्फका केही प्रतियोगिता खेल्ने अवसर पनि पाएकी छन्, एमेच्योरको रुपमा । ती प्रतियोगितामा उनको प्रदर्शन भने त्यस्तो उत्कृष्ट भएन । उनले गत वर्ष गल्फका सुपरस्टार टाइगर उड्सलाई भेट्ने अवसर पनि पाइन् र सँगै ड्राइभिङ रेन्जमा केही बल प्रहार पनि गरिन् ।उनी फाल्डो सिरिज नेपाल च्याम्पियनसिपमा तीनपल्टकी विजेता हुन् । फाल्डो सिरिजका विजेता ग्रान्ड एसिया फाइनल खेल्न पाउने गर्छन् । तर, नागरिकता नबनेकै कारण सन् २०१६ र २०१७ मा विदेश यात्राको अवसर गुमाउनु पर्‍यो । बुबाको नागरिकता नभएपछि उनले नेपाली नागरिकताको प्रमाणपत्र प्राप्त गर्न निक्कै दौडधुप गर्नुपर्‍यो । यसमा उनलाई गत वर्ष हेलिकप्टर दुर्घटनामा मृत्यु भएका व्यवसायी आङछिरिङ शेर्पाले सहयोग गरेका थिए । उनलाई पढाईसँगै गल्फमै व्यस्त राख्न पनि शेर्पाले साथ दिएका थिए ।नागरिकता हात पारेपछि उनले फाल्डो सिरिज ग्रान्ड एसिया फाइनल २०१८ भियतनाममा प्रतिस्पर्धा गर्ने मौका पाइन्, त्यहाँ पनि उनको प्रदर्शन उल्लेखनीय भएन । गत डिसेम्बरमा नेपालले आयोजना गरेको १३ औं दक्षिण एसियाली खेलकुद (साग) मा घरेलु महिला खेलाडीले गल्फको टिम स्पर्धा कास्य पदक हात पारेका थिए । यसमा पनि प्रतिमा थिइनन् । भन्छिन्, ‘कलेज बिदा नमिलेर सागमा सहभागी हुन पाइनँ, जुन मेरो लागि एकदमै दुखको क्षण हो ।’म्याड्रिड — एटलेटिको म्याड्रिडका खेलाडीले आफ्नो तलबबाट ७० प्रतिशत कट्टा गरेर लिन बिहीबार सहमति गरेका छन् । यसअघि बार्सिलोनाका खेलाडीले पनि यस्तै निर्णय गरेका थिए ।कोरोनो भाइरसकको संक्रमणको महामारीका कारण खेलाडीले यो निर्णय गरेका हुन् । खेलाडीले संक्रमणले प्रभावित महिनामा ३० प्रतिशत मात्र तबल बुझ्ने छन् । यो एटलेटिकोको पुरुष र महिलाको पहिलो रोजाईको टिम तथा पुरुष बी टिमका खेलाडीमा लागू हुनेछ । कोभिड १९ बाट सबैभन्दा बढी प्रभावित हुने देशमा स्पेन पनि रहेको छ र त्यहाँ यसकै संक्रमणका कारण १० हजार भन्दा बढीको मृत्यु भइसकेको छ । ब्रसेल्स — कोरोना भाइरसको संक्रमणका कारण बेल्जियमको प्रो लिग स्थगित हुने युरोपको पहिलो ठूलो लिग हुने भएको छ । अहिले तत्काल जुन लिग अंक तालिका छ, त्यसैलाई अन्तिम मानिने छ र त्यसको शीर्ष स्थानमा रहेको क्लब ब्रुग लिग च्याम्पियन घोषणा हुनेछ । लिगका एक चरणका खेल बाँकी भएपनि अब कुनै पनि खेल हुने छैनन् । लिगको बोर्डले यो निर्णय गरेको हो र यसलाई लिगका साधारण सभाले पारित भने गर्नु पर्नेछ ।क्लब ब्रुगलाई लिग तालिकामा दोस्रो स्थानमा रहेको जेन्कमाथि १५ अंकको अग्रता प्राप्त छ । साधारण सभाले लिगका बाँकी स्थान र रेलिगेसन क्षेत्रको प्ले अफका लागि थप निर्णय पनि गर्नेछ । एएफपी — ‘डकवर्थ लेविस नियम’ का जन्मदातामध्ये एक टोनी लेविसको बिहीबार निधन भएको छ । उनी ७८ वर्षका थिए । वर्षाले प्रभावित हुने वान डे खेलमा ‘डकवर्थ लेविस नियम’ लागू हुन्छ ।लेविसले अर्का साथी गणितज्ञ फ्रायन्‍च डवकर्थसँग लिमेर सन् १९९७ मा यो नियमको विकास गरेका थिए । सन् १९९९ मा अन्तर्राष्ट्रिय क्रिकेट काउन्सिल (आईसीसी) ले यो नियम लागू गरेको थियो ।यो नियम अहिलेसम्म पनि कायम छ । वेल्समा जन्मेका लेविस प्राज्ञिक गणितज्ञ थिए र सन् २०१० मा विश्व क्रिकेटमा उनले पुर्‍याएको सम्मानका लागि एबीई अवार्ड प्रदान गरिएको थियो ।सन् १९९२ को विश्वकपको सिड्नीमा इंग्ल्यान्ड र दक्षिण अफ्रिकाबीच भएको सेमिफाइनल वर्षाले प्रभावित भएपछि त्यति बेला असाधारण स्थिति तयार भएको थियो । त्यति बेलासम्म सबैभन्दा कम रन बनेको ओभर काटेर नयाँ जितको लक्ष्य तयार पार्ने नियम थियो । त्यस आधारमा एक समय १३ बलमा जितका लागि २२ रन बनाउनु पर्ने दक्षिण अफ्रिकाले खेल वर्षाले प्रभावित भएपछि एक बलमा २१ रन बनाउनु पर्ने नयाँ असम्भव लक्ष्य पाएको थियो ।त्यही खेलपछि वान डे क्रिकेटमा खेल वर्षाले प्रभावित भएयता नयाँ नियमको आवश्यकता महसुस भएको थियो । त्यसै अनुसार लेविसले डकवर्थसँ मिलेर नयाँ शूत्र विकास गरे र यो नै पछि ‘डकवर्थ लेविस नियम’ नामले प्रसिद्ध भयो । काठमाडौँ — कोभिड–१९ महामारीको त्रास सर्वत्र फैलिइरहेका बेला नेपाल आएर जापान फर्केका फुटबल प्रशिक्षक वसन्त गौचन भन्छन्, ‘सरकारले बनाएको नियमलाई जापानी जनताले राम्ररी पालना गरेका छन् ।केही बन्द गरिएको छैन, कम्पनीले कामदारलाई काममा नआऊ भनेको छैन ।’०००काठमाडौं– प्रशिक्षण नियमित चलिरहेको थियो । बुधबारको प्रशिक्षण भने अन्योल थियो । जापानको टोकियोस्थित सेतागयास्थित फन रुट्स एकेडेमीका फुटबल प्रशिक्षक वसन्त गौचनको अघिल्लो दिनदेखि मनमा खुलदुली चलिरहेको थियो । कोभिड १९ को संक्रमणले विश्व डगमगाएको छ । जापान त्यसबाट अछुतो छैन । फन रुट्सको चिन्ता भने कोभिड–१९ को त्रास नभई मौसमका कारण थियो । फन रुट्सको एकेडेमी भएको क्षेत्रमा बुधबार बिहानदेखि वर्षा हुने अनुमान गरिएको थियो । सामान्य वर्षा भयो तर त्यसले बिहान ८ देखि ३ बजेसम्मको प्रशिक्षणलाई बाधा पुर्‍याउन सकेन । एक समय नेपाली फुटबलका ‘गोल्डेन ब्वाई’ गौचन तीन वर्षदेखि फन रुट्स एकेडेमीको प्रशिक्षक छन् । टोकियो कोभिड–१९ को त्रासबाट गुज्रिरहे पनि एकेडेमीले प्रशिक्षण जारी राखेको छ । फन रुट्सको मुख्य प्रशिक्षण बन्द रहे पनि गौचनले एकेडेमीमा १२ वर्ष मुनिका बच्चालाई अतिरिक्त क्रियाकलाप गराइरहेका छन् । ‘सबै गतिविधि शून्यजस्तो भएका बेला बच्चालाई स्वस्थ रहन, सक्रिय रहन र दिमागलाई चुस्त बनाउन अतिरिक्त क्रियाकलापका रूपमा प्रशिक्षण गराउन अभिभावकहरू नै सक्रिय हुन्छन्,’ गौचनले टोकियोबाट जानकारी गराए । चीनबाट फैलिएको कोभिड–१९ ले जापानलाई छोप्दै गर्दा गौचन नेपाल आएका थिए । एसियाली फुटबल महासंघको ‘ए’ लाइसेन्स कोचिङ कोर्स गर्न आउँदा झन्डै तीन साता यहाँ बिताएका उनीसँग जापान र नेपाल दुवैतिरको कोभिड–१९ को त्रासको अनुभव छ । टोकियोमा जनजीवन कष्टकर भइरहेको अवस्थामा फागुन १२ गते नेपाल आउँदा उनले काठमाडौंमा त्यसको प्रभाव देखेनन् । ‘खासै मास्क लगाएको मान्छे मैले देखेको थिइनँ, जता गयो भीडभाड मात्र देखिन्थ्यो । कोभिड–१९ बारे कोही सचेत भएको जस्तो देखिँदैनथ्यो,’ उनले भने ।उनी जापान फर्किने बेला भने नेपालमै कोभिड–१९ को त्रास बढिसकेको थियो । फ्लाइट पनि उड्ने निश्चित थिएन । उनी जापान पुगेको एकदुई दिनमै फ्लाइट बन्द हुन पुग्यो । अर्थात् नेपालमा कोभिड–१९ रोकथामको पहल अलि ढिलै भयो । ‘कोभिड–१९ को महामारी फैलन थाल्दा जापानमा पनि सामान्य अवस्था थियो । फ्लाइट जारी थियो । विदेशीको आउजाउ भइरहेको थियो । अहिले पूरै फ्लाइट बन्द छ,’ गौचनले भने, ‘तर स्थिति सामान्यझैं देखिन्छ । डिस्निल्यान्ड, ठूला पार्कहरू बन्द छन् तर नेपालजसरी पूरै बन्द छैन ।’चीनको छेउमा भए पनि जापानले कोभिड–१९ राम्रोसँग नियन्त्रण गरेको उनलाई लाग्छ । जापानमा ५७ जनाको मृत्यु भइसकेको छ भने दुई हजार तीन सयभन्दा बढी संक्रमित छन् । बिहीबार मात्र जापानले संक्रमित सूचीमा ४३ जनाको नाम थपेको थियो । पद्धतिमा चलेकाले जापानले महामारीलाई नियत्रण गरिरहेको उनको बुझाइ छ । ‘सरकारले बनाएको नियमलाई यहाँका जनताले राम्ररी पालना गर्छन्, सरकारले केही बन्द गरेको छैन, कम्पनीले पनि कामदारलाई काममा नआऊ भनेको छैन । शनिबार र आइतबार छुट्टीको दिन सरकारले घरबाट ननिस्किनू भनेको थियो, खासै कोही निस्किएनन् । सोमबार फेरि काम सुरु हुन्छ,’ गौचनले भने, ‘सरकारले नाइट क्लब नजाऊ, भीडभाडमा नबस भनेको छ, सबैले मानेका छन् ।’गौचनका अनुसार अहिले स्कुल मात्र बन्द छ । अप्रिलभर स्कुल बन्द हुने सम्भावना छ । टोकियोले जुलाई–अगस्टमा आयोजना गर्न लागेको ओलम्पिक एक वर्षका लागि सरिसकेको छ । टोकियोमा रहेका नेपाली सबै ठीकै रहेको सूचना उनीसँग छ । ‘महामारीले छोला भनेर काम बिदामा लिएर बस्ने पनि छन् । यो बेला नेपालीबीच भेटघाट भएको देखिएको छैन । घुम्न गएको पनि पाइएको छैन,’ उनले भने, ‘सरकारी समाचार संस्थाले कोभिड–१९ बाट बच्ने सन्देश दिइरहेको हुन्छ । टोकियोका मेयर आफैंले सम्बोधन गरिरहेका हुन्छन् । जनताले त्यसैलाई पालना गर्छन् । हात धुन्छन्, कुला गर्छन् । बाहिरबाट आएपछि लगाएको कपडा पूरै परिवर्तन गरेर नुहाउँछन् ।’संक्रमितको संख्या अझै बढ्यो भने काम बन्द हुन सक्ने गौचनको आकलन छ । त्रासमै भए पनि बच्चाहरूलाई प्रशिक्षण जारी छ । ‘बच्चाहरूलाई डर त छ, सेनिटाइजरको अधिक प्रयोग गर्छन् र फुटबल पनि पुछेर खेल्छन् । १२ वर्षमुनिका बच्चाहरूले आफ्नो जिम्मेवारी के हो बुझेका हुन्छन्,’ उनले भने । गौचनको प्रयासमा विगत तीन वर्षदेखि उनको गृहनगर पोखराबाट टिम छनोट गरी यू–१२ टोलीलाई जापानमा लगेर खेलाउने गरिएको थियो । यस वर्षदेखि नेपालको यू–१२ टोली बनाएर जापान लाने तयारी थियो । तर कोभिड–१९ को त्रास फैलिएकाले टोकियोमा मार्च तेस्रो साता हुने कोपा तोरे कप स्थगित भएको छ । कोपा तोरेमा नेपालसहित बोरुसिया डर्टमुन्ड, हर्था बर्लिन, एट्लेटिको म्याड्रिड, स्पोर्टिङ लिज्बन, मार्से, पाल्मेराज, अस्ट्रेलिया, दक्षिण कोरिया, ताइवानका यू–१२ टोलीले प्रतिस्पर्धा गर्न लागेका थिए । गौचन बिहीबार नियमित तालिकामै थिए । फन रुट्समा बिहीबार उनको ‘ओपन डे’ थियो । फन रुट्समा आबद्ध हुने बच्चाहरूलाई ओपन डेमा प्रशिक्षण गराएर भर्ना लिइन्छ । गौचनको ध्यान भने नेपालतिरै छ । उनी भन्छन्, ‘नेपालमा प्रकोप बढिरहेको छ भनिएको छ । आमा पोखरामा हुनुहुन्छ, के हुन्छ कसो हुन्छ भन्ने चिन्ता लागिरहन्छ । आमा भने जापानमा अझै ठूलो प्रकोप छ भनेर यताको चिन्ता लिनुहुन्छ ।’