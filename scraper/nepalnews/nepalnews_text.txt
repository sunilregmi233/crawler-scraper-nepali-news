नेसन्स लिग फुटबलमा जर्मनीले युक्रेनलाई हराएको छ । शनिबार राति जर्मनीले युक्रेनलाई २–१ ले हराएको हो ।विश्वकप फुटबलमा ७ पटक फाइनल पुगेको जर्मनीले नेसन्स लिग फुटबलमा पहिलो जित दर्ता गरेको हो । उसले समूह चरणको सुरुवाती दुई खेलमा बराबरी खेल्दै अंक बाँडेको थियो ।खेलमा अग्रता २० औं मिनेटमा मथायस गिन्टरको गोलमा जर्मनीले लिएको थियो । लियोन गोरेत्र्जकाले ४९ औं मिनेटमा जर्मनीका अग्रता दोब्बर बनाउने काम गरे । घरेलु टोली युक्रेनका रुस्लान मालिनोवस्कीले एक सान्त्वना गोल फर्काए ।जर्मनीले दुई वर्ष अघि सुरु नेसन्स लिगमा जित निकाल्न सकेको थिएन । यस संस्करणमा जर्मनीले तीन खेलबाट ५ अंक जोडेको छ । करिब ७० हजार दर्शक क्षमताको रगशालामा ३० प्रतिशत दर्शकलाई प्रवेश अनुमती प्रदान गरिएको थियो ।यस सिजन चेल्सीबाट खेल्न नपाएका डिफेन्डर एन्टोनियो रुडीगरले प्रभावशाली प्रर्दशन गरे । उनले जर्मनीको सुरुवाती गोलका लागि सहयोग पनि उपलब्ध गराए । चेल्सी स्टार काइ हभार्ट्ज र टिमो वार्नरले बेन्चबाट खेलको सुरुवात गरे । दुवै खेलाडी खेलको अन्तिममा मैदान प्रवेश गरेका थिए ।रोयल च्यालेन्जर्स बैंगलोरले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा चौंथो जित निकालेको छ ।दुबईमा शनिबार राति साविक उपविजेता चेन्नई सुपर किङ्सलाई ३७ रनले हराउँदै बैंगलोरले चौंथो जित निकालेको हो । दुबई अन्तराष्ट्रिय क्रिकेट स्टेडियममा बैंगलोरले दिएको १ सय ७० रनको लक्ष्यसहित जवाफी ब्याटिङ गरेको चेन्नईले २० ओभरमा ८ विकेट गुमाएर १ सय ३२ रन मात्र बनाउन सक्यो ।चेन्नईका लागि अम्बाती रायाडुले सर्वाधिक ४२ रन बनाए । यस्तै नारायण जागाडिसनले ३३ रन जोड्दा शेन वाट्सनले १४ र कप्तान महेन्द्र सिंह धोनीले १० रन बनाए । बैंगलोरका लागि क्रिस मोरिसले ३ विकेट लिए । वासिङ्गटन सुन्दरको नाममा २ विकेट रह्यो ।यस अघि टस जितेर पहिले ब्याटिङ गरेको बैंगलोरले २० ओभरमा ४ विकेट गुमाएर १ सय ६९ रन बनाएको थियो । बैंगलोरका लागि कप्तान विराट कोहलीले अविजित रहदै ९० रनको अर्धशतकीय इनिङ्स खेले । शिवम डुबेले अविजित २२ रन जोडे ।यस्तै देवदुत पडीक्कलले ३३ रन जोड्दा वासिङ्गटन सुन्दरले १० रन बनाए । आरोन फिन्च २ रनमा आउट हुँदा एबी डी भिलियर्स सुन्य रनमा आउट भए । चेन्नईका सार्दुल ठाकुरले २ तथा साम करण र दिपक चाहरले १र१ विकेट लिए ।जितसँगै बैंगलोर तालिकाको चौंथो स्थानमा उक्लिएको छ । बैंगलोरले ६ खेलमा ८ अंक जोडेको छ । छैटौं स्थानको चेन्नईको यो पाँचौं हार हो । ७ खेलमा चेन्नईले ४ अंक जोडेको छ । नेपाली लेग स्पिनर सन्दीप लामिछाने आबद्द दिल्ली क्यापिटल्स इन्डियन प्रिमियर लिग (आईपीएल) टी–ट्वान्टी क्रिकेटको शीर्ष स्थानमा उक्लिएको छ ।युएईको सारजाहमा शुक्रबार राति भएको खेलमा राजस्थान रोयल्सलाई ४६ रनले पराजित गर्दै दिल्ली शीर्ष स्थानमा उक्लिएको हो । सारजाह क्रिकेट स्टेडियममा दिल्लीले दिएको १ सय ८५ रनको लक्ष्यसहित जवाफी ब्याटिङ गरेको राजस्थान १९ ओभर ४ बलमा अलआउट हुँदै १ सय ३८ रनमा समेटियो ।राजस्थानका राहुल टेवाटियाले सर्वाधिक ३८ रन बनाए । यस्तै याशभी जैशवालले ३४ रन जोड्दा कप्तान स्टिभ स्मिथले २४ रन बनाए । जोस बट्लर १३ रनमा आउट भए । राजस्थानलाई सस्तैमा समेट्न दिल्लीका कागिसो राबडाले ३ विकेट लिए । यस्तै रविचन्द्र आश्विन र मार्कुस स्टोनिसले २र२ विकेट लिए । अक्षर पटेल, हर्सल पटेल र एन्रीच नोर्ट्जेको नाममा १र१ विकेट रह्यो ।यस अघि टस हारेर पहिले ब्याटिङ गरेको दिल्लीले २० ओभरमा ८ विकेट गुमाएर १ सय ८४ रन बनाएको थियो । दिल्लीका लागि शिम्रन हिटमायरले सर्वाधिक ४५ रन बनाए । यस्तै मार्कुस स्टोनिसले ३९ रन जोड्दा कप्तान श्रेयस आयरले २२ रन बनाए ।ओपनरद्वय पृथ्वी श १९ र शिखर धवन ५ रनमा आउट भए । अक्षर पटेल १७ रन बनाउदा हर्सल पटेलले १६ रन जोडे । राजस्थानका जोफ्रा आर्चरले ३ विकेट लिए । यस्तै राहुल टिवाटिया, एन्ड्रयु टेइ र कार्तिक त्यागीले १–१ विकेट लिए । दिल्लीले सन्दीपलाई भने मौका दिएको थिएँन । सन्दीप लगातार छैटौं खेलमा प्लेइङ सेट बाहिर रहेका हुन् ।जितसँगै शीर्ष स्थानमा उक्लिएको दिल्लीले ६ खेलमा १० अंक जोडेको छ । दिल्लीको यो पाँचौ जित हो । राजस्थानको भने यो चौंथो हार हो । राजस्थान ६ खेलमा ४ अंक जोडेर पुछारबाट दोस्रो स्थानमा रहेको छ ।सनराइजर्स हैदराबादले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा तेस्रो जित निकालेको छ ।दुबईमा बिहीबार राति भएको खेलमा किङ्स इलाभेन पन्जाबलाई ६९ रनले पराजित गर्दै हैदराबादले तेस्रो जित निकालेको हो । दुबई अन्तराष्ट्रिय क्रिकेट स्टेडियममा हैदराबादले दिएको २ सय २ रनको लक्ष्य पछ्याएको पन्जाब १६ ओभर ५ बलमा अलआउट हुँदै १ सय ३२ रनमा समेटियो ।पन्जाबका लागि निकोलस पुरनले ७७ रनको अर्धशतकीय इनिङ्स खेलेपनि टोलीलाई जित दिलाउन सकेनन् । त्यसबाहेक पन्जाबका सिमरन सिंह र केएल राहुलले ११–११ रन जोडे ।हैदराबादका राशिद खानले ३ विकेट लिए । यस्तै खलिल अहमेद र टी नटराजनले २र२ विकेट लिए । यस अघि टस जितेर पहिले ब्याटिङ गरेको हैदराबादले २० ओभरमा ६ विकेट गुमाएर २ सय १ रन बनाएको थियो ।हैदराबादका लागि ओपनरद्वय जोनी बेयरस्टो र कप्तान डेभिड वार्नरले अर्धशतकीय इनिङ्स खेले । बेयरस्टो ९७ रनको अर्धशतकीय इनिङ्स खेल्दा वार्नरले ५२ रनमा आउट भए । पहिलो विकेटका लागि बेयरस्टो र वार्नरले १ सय ६० रनको साझेदारी गरेका थिए ।यस्तै अविशेक शर्माले १२ रन जोड्दा केन विलियम्सन २० रनमा अविजित रहे बनाए । पन्जाबका रबि बिश्नोईले २ विकेट लिए । आर्शदिप सिंहले २ तथा मोहमद शामीले १ विकेट लिए । जितसँगै हैदराबादले ६ खेलमा ६ अंक जोडेको छ । हैदराबाद तालिकाको तेस्रो स्थानमा समेत उक्लिएको छ ।पन्जाबको यो पाँचौ हार हो । ६ खेलमा २ अंक जोडेको पपन्जाब पुछारमा रहेको छ ।मैत्रीपूर्ण फुटबल खेलमा पोर्चुगल र स्पेनले गोल रहित बराबरी खेलेका छन् । नेसन्स लिगको तयारीका लागि दुवै टिम मैत्रीपूर्ण खेलमा उत्रिएका थिए ।लुइस एनरिके नेतृत्वको स्पेनले पहिलो हाफ नियन्त्रणमा राखेको थियो । तर दुई पटकको प्रहार क्रसबारमा लागेर फर्किएपछि पोर्चुगल अभागी बन्यो । युभेन्ट्सका फरवार्ड क्रिस्टियानो रोनाल्डो र रेनेटो साञ्चेजको प्रहार क्रसबारमा लागेपछि पोर्चुगलले अग्रताको अवसर गुमाएको थियो ।करिब ५० हजार दर्शक क्षमताको जोस अलवलेड स्टेडियममा करिब २५ सय दर्शकलाई प्रवेश अनुमती प्रदान गरिएको थियो । दुवै टिम सन् २०१८ को विश्वकप पछि पहिलो पटक मैदानमा भेटिएका थिए । रोनाल्डोको ह्याट्रिक प्रेरित पोर्चुगलले विश्वकपमा स्पेनसंग ३–३ गोलको बराबरी खेलेको थियो ।उल्भ्सका विङ्गर एडम ट्रोरेले दोस्रो हाफमा स्पेनका लागि डेब्यु गरेका थिए । उनी गोलको नजिक समेत पुगेका थिए । तर पोर्चुगलका पेट्रिसियोले त्यसलाई असफल बनाए । खेलको अन्तिममा एट्लेटिको मड्रिडका आक्रमक मिडफिल्डर जोआओ फिलिक्सको प्रहारलाई स्पेनका किपा एरिजाबलागाले राम्रो बचाउ गरेका थिए ।सर्जियो रामोसले स्पेनका लागि १ सय ७३ औं खेलमा मैदान उत्रिएका थिए । उनले समेत स्पेनलाई जित नजिक पुर्याउन खोजेका थिए । तर उनको हेड पोस्ट नजिकैबाट बाहिरिएको थियो ।कोलकत्ता नाइट राइडर्सले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा तेस्रो जित निकालेको छ ।अबुधाबीमा बुधबार साविक उपविजेता चेन्नई सुपर किङ्सलाई १० रनले पराजित गर्दै कोलकत्ताले तेस्रो जित निकालेको हो । शेख जायद क्रिकेट स्टेडियममा कोलकत्ताले दिएको १ सय ७० रनको लक्ष्य पछ्याएको चेन्नईले २० ओभरमा ५ विकेट गुमाएर १ सय ५७ रब नत्र बनाउन सक्यो ।चेन्नईका सेन वाट्सनले ५० रनको अर्धशतकीय इनिङ्स खेले पनि टोलीलाई जित दिलाउन सकेनन् । यस्तै अम्बाती रायडुले ३० रन जोड्दा फाप डु प्लेसिस र साम करनले १७–१७ रन बनाए । कप्तान महेन्द्र सिंह धोनी ११ रनमा आउट भए । रविन्द्र जडेजा २१ रनमा अविजित रहदा केदार जाधबले अविजित ७ रन बनाए ।कोलकत्ताका शिवम माभी, भरुण चक्रवर्ती, कमलेस नगरकोटी, सुनिल नारिन र आन्द्रे रसेलले १–१ विकेट लिए । यस अघि टस जितेर पहिले ब्याटिङ गरेको कोलकत्ताले २० ओभरमा अलआउट हुँदै १ सय ७० रन बनाएको थियो । कोलकत्ताका लागि राहुल त्रिपाठीले ५१ बलमा ८१ रनको अर्धशतकीय इनिङ्स खेले । अन्य खेलाडीले भने उलेख्य रन बनाउन सकेनन् ।सुनिल नारिनले १७ रन जोड्दा सुबमान गिलले ११ रन बनाए । कप्तान दिनेश कार्तिक १२ रनमा आउट हुँदा पाट कुमिन्सले अविजित १७ रन जोडे । चेन्नईका ड्वाने ब्राभोले ३ विकेट लिए । यस्तै सार्दुल ठाकुर, साम करन र कर्ण शर्माले २र२ विकेट लिए ।जितसँगै कलकत्ता लिगको तेस्रो स्थानमा उक्लिएको छ । कोलकत्ताले ५ खेलमा ६ अंक जोडेको छ । चेन्नईको यो तेस्रो हार हो । ६ खेलमा ४ अंक जोडेको चेन्नई पाँचौ स्थानमा रहेको छ ।साविक विजेता मुम्बई इण्डियन्स युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटको शीर्ष स्थानमा उक्लिएको छ ।अबुधाबीमा मंगलबार राति भएको खेलमा राजस्थान रोयल्सलाई ५७ रनले पराजित गर्दै मुम्बई शीर्ष स्थानमा उक्लिएको हो । शेख जायद क्रिकेट स्टेडियममा मुम्बईले दिएको १ सय ९४ रनको लक्ष्य पछ्याएको राजस्थान १८ ओभर १ बलमा अलआउट हुँदै १ सय ३६ रनमा समेटियो ।राजस्थानका लागि जोस बट्लरले ७० रनको अर्धशतकीय इनिङ्स खेलेपनि टोलीलाई हारबाट जोगाउन सकेनन् । यस्तै जोफ्रा आर्चरले २४ रन जोड्दा टम करनले १५ रन बनाए । महिपाल लोमरोरले ११ बनाउदा कप्तान स्टिभ स्मिथ ६ रनमा आउट भए ।मुम्बईका जस्प्रित बुम्राहले ४ विकेट लिए । ट्रेन्ट बोल्ट र जेम्स पाटीनसनले २र२ विकेट लिदा केइरन पोलार्ड, राहुल चाहरले एक एक विकेट लिए । यस अघि टस जितेर पहिले ब्याटिङ गरेको मुम्बईले २० ओभरमा ४ विकेट गुमाएर १ सय ९३ रन बनाएको थियो ।मुम्बईका लागि सूर्यकुमार यादबले अविजित रहदै ७९ रनको अर्धशतकीय इनिङ्स खेले । यस्तै कप्तान रोहित शर्माले ३५ तथा क्विन्टन डी ककले २३ रन जोडे । हार्दिक पाण्डयले अविजित ३० रन जोड्दा कुर्नाल पाण्डयले १२ रन बनाए । राजस्थानका श्रेयस गोपालले २ विकेट लिए । जोफ्रा आर्चर र कार्तिक त्यागीले १र१ विकेट लिए ।जितसँगै मुम्बईले ५ खेलमा ८ अंक जोडेको छ । मुम्बईको यो चौंथो जित हो । राजस्थानको यो तेस्रो हार हो । राजस्थानले ५ खेलमा ४ अंक जोडेको छ । राजस्थान पुछारबाट दोस्रो स्थानमा रहेको छ ।नेपाली लेग स्पिनर सन्दीप लामिछाने आबद्द दिल्ली क्यापिटल्स इन्डियन प्रिमियर लिग (आईपीएल) क्रिकेटको शीर्ष स्थानमा उक्लिएको छ ।दुबईमा सोमबार राति रोयल च्यालेन्जर्स बैंगलोरलाई ५९ रनले पराजित गर्दै दिल्ली शीर्ष स्थानमा उक्लिएको हो । दुबई इन्टरनेसनल क्रिकेट स्टेडियममा दिल्लीले दिएको १ सय ९७ रनको लक्ष्य पछ्याएको बैंगलोरले २० ओभरमा ९ विकेट गुमाएर १ सय ३७ रन बनायो ।बैंगलोरका लागि कप्तान विराट कोहलीले सर्वाधिक ४३ रन बनाए । वासिङ्गटन सुन्दरले १७ तथा आरोन फिन्चले १३ रन जोडे । नाभदिप सैनीले अविजित १२ रन बनाउँदा मोइन अली र शिवम डुबेले समान ११र११ रन बनाए ।दिल्लीका कागिसो राबडाले ४ विकेट लिए । एन्रीच नोर्ट्जे र अक्षर पटेलले २र२ विकेट झारे । यस अघि टस हारेर पहिले ब्याटिङ गरेको दिल्लीले २० ओभरमा ४ विकेट गुमाएर १ सय ९६ रन बनाएको थियो ।दिल्लीका लागि मार्कुस स्टोनिसले अविजित रहदै ५३ रनको अर्धशतकीय इनिङ्स खेले । यस्तै पृथ्वी शले ४२ रन जोड्दा ऋषब पन्तले ३७ रन बनाए । शिखर धवनले ३२ रन बनाउदा कप्तान श्रेयस आयर ११ रनमा आउट भए ।दिल्लीले सन्दीपलाई भने मैदान उतारेन । सन्दीप लगातार पाँचौ खेलमा टिममा नपरेका हुन् । बैंगलोरका मोहमद सिराजले २ विकेट लिए । इशुरु उडाना र मोइन अलीले १र१ विकेट लिए । जितसँगै शीर्ष स्थानमा उक्लिएको दिल्लीले चौंथो जित निकालेको छ । दिल्लीले ५ खेलमा ८ अंक जोडेको छ । तेस्रो स्थानको बैंगलोरको यो दोस्रो हार हो । बैंगलोरले ५ खेलमा ६ अंक जोडेको छ ।साविकको उपविजेता चेन्नई सुपर किङ्सले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा दोस्रो जित निकालेको छ ।दुबईमा आइतबार भएको खेलमा किङ्स इलाभेन पन्जाबलाई १० विकेटले पराजित गर्दै चेन्नईले दोस्रो जित निकालेको हो । दुबई क्रिकेट मैदानमा पन्जाबले दिएको १ सय ७९ रनको लक्ष्य चेन्नईले १७ ओभर ४ बलमा बिना विकेटको क्षतिमा पुरा गर्यो ।चेन्नईको जितमा फाप डु प्लेसिस र शेन वाट्सनले सानदार ब्याटिङ गरे । पहिलो विकेटका लागि प्लेसिस र वाट्सनले अविजित रहँदै १८१ रनको साझेदारी गरे । प्लेसिस ५३ बलमा ११ चौका र १ छक्कासहित ८७ रनमा अविजित रहे । वाट्सनले ५३ बलमा ११ चौका र ३ छक्कासहित अविजित ८३ रन जोडे ।यस अघि टस जितेर पहिले ब्याटिङ गरेको पन्जाबले २० ओभरमा ४ विकेट गुमाएर १ सय ७८ रन बनाएको थियो । पन्जाबको लागि कप्तान केएल राहुलले ६३ रनको अर्धशतकीय इनिङ्स खेले । निकोलस पुरन ३३ रन जोड्दा आउट भए ।यस्तै मन्दिप सिंहले २७ तथा मायांक अग्रवालले २६ रन बनाए । सर्फराज खान १४ रनमा अविजित रहदा गले म्याक्सवेल ११ रनमा अविजित रहे । चेन्नईका सार्दुल ठाकुरले २ विकेट लिए । रविन्द्र जडेजा र पियुस चावालाले एक एक विकेट लिए ।जितसँगै चेन्नईले ५ खेलमा ४ अंक जोडेको छ । चेन्नई तालिकाको छैटौं स्थानमा समेत उक्लिएको छ । पन्जाबले ५ खेलमा २ अंक जोडेको छ । पन्जाब पुछारमा रहेको छ ।स्पेनिस ला लिगा फुटबलमा एट्लेटिको मड्रिड बराबरीमा रोकिएको छ । उपाधिको दाबेदार मानिएको एट्लेटिको शनिबार भिल्ला रियलसँग गोलरहित बराबरीमा रोकिएको हो ।घरेलु मैदानमा बल पोजिसनमा पकड जमाएपनि गोल गर्न नसक्दा एट्लेटिकोले अंक बाड्नु परेको हो । एट्लेटिकोका केहि उत्कृष्ट प्रहारहरु भिल्लाका गोलकिपरले बचाउ गरेका थिए ।बार्सिलोनाबाट यसै सिजन क्लब आएका लुइस सुआरेज लगातार दोस्रो खेलमा गोल गर्न चुके । डेब्युमा उनले दुई गोल गरेका थिए । यस्तै भिल्लाले पनि खेलमा केहि गोलको अवसर खेर फालेको थियो ।यस सिजन एट्लेटिकोले लगातार दोस्रो खेलमा बराबरी खेलेको हो । यस अघि हुएस्कासँग पनि गोलरहित बराबरी खेलेको थियो । बराबरीसँगै एट्लेटिकोले ३ खेलमा ५ अंक जोडेको छ । एट्लेटिको लिगको ११ औं स्थानमा रहेको छ ।भिल्ला ५ खेलमा ८ अंक जोडेर दोस्रो स्थानमा रहेको छ । अर्को खेलमा आइबरले रियल भालाडोलिटलाई २(१ गोल अन्तरले पराजित गरेको छ ।नेपाली लेग स्पिनर सन्दीप लामिछाने आबद्द दिल्ली क्यापिटल्सले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा तेस्रो जित निकालेको छ ।सारजाहमा शनिबार राति भएको खेलमा कोलकत्ता नाइट राइडर्सलाई १८ रनले पराजित गर्दै दिल्लीले तेस्रो जित निकालेको हो । सारजाह क्रिकेट मैदानमा दिल्लीले दिएको २ सय २९ रनको लक्ष्य पछ्याएको कोलकत्ताले २० ओभरमा ८ विकेट गुमाएर १ सय १० रन मात्र बनाउन सक्यो ।कोलकत्ताका लागि नितिश रानाले ५८ रनको अर्धशतकीय इनिङ्स खेलेपनि टोलीलाई जित दिलाउन सकेनन् । यस्तै इयान मोर्गनले ४४ रन जोड्दा राहुल त्रिपाठीले ३६ रन बनाए । शुबमन गिलले २८ रन जोड्दा आन्द्रे रसेलले १३ रन बनाए । कप्तान दिनेश कार्तिक ६ रनमा आउट भए ।दिल्लीका एन्रीच नोर्ट्जेले ३ विकेट लिए । यस्तै हर्सल पटेलले २ तथा अमित मिश्रा, मार्कुस स्टोनिस र कागिसो राबडाले १र१ विकेट लिए । दिल्लीले सन्दीपलाई भने खेलाएको थिएन । तेस्रो पटक आईपीएल खेलिरहेका सन्दीप लगातार चौंथो खेलमा दिल्लीको टिममा नपरेका हुन् ।यस अघि टस हारेर पहिले ब्याटिङ गरेको दिल्लीले २० ओभरमा ४ विकेट गुमाएर २ सय २८ रनको विशाल योगफल बनाएको थियो । दिल्लीका लागि कप्तान श्रेयस आयर र पृथ्वी शले अर्धशतकीय इनिङ्स खेले ।श्रेयसले ३८ बलमा अविजित रहदै ८८ रन बनाए । पृथ्वी ४१ बलमा ६६ रनको अर्धशतकीय इनिङ्स खेले । ऋषब पन्तले ३८ रन जोड्दा शिखर धवनले २६ रन बनाए । कोलकत्ताका आन्द्रे रसेलले दुई विकेट लिए । यस्तै भरुण चक्रवर्ती र कमलेस नगरकोटीले एक एक विकेट लिए ।जितसँगै दिल्लीले ४ खेलमा ६ अंक जोडेको छ । दिल्ली तालिकाको शीर्ष स्थानमा समेत उक्लिएको छ । कोलकत्ताले ४ खेलमा ४ अंक जोडेको छ । पाँचौं स्थानमा रहेको कोलकत्ताको यो दोस्रो हार हो ।नेयमारको दुई गोलको सहयोगमा पेरिस सेन्ट जर्मेन (पीएसजी)ले लिग वान फुटबलमा सहज जित निकालेको छ । शुक्रबार राति भएको खेलमा पीएसजीले एन्जर्समाथि ६–१ को जित दर्ता गरेको हो ।एलेसेन्ड्रो फलोरेन्जीको गोलमा सातौं मिनेटमा पीएसजीले अग्रता बनाएको थियो । ३६ औं मिनेटमा नेयमारले अग्रता दोब्बर बनाए । उनले केलियन एम्बाप्पेको पासलाई सदुपयोग गर्दै गोल गरेका थिए ।दोस्रो हाफको दोस्रो मिनेटमा नेयमारले व्यक्तिगत दोस्रो गोल गर्दै पीएसजीलाई ३–० ले अघि बढाए । इस्माइल तुरको गोलमार्फत पाहुना टोली एन्जर्सले ५२ औं मिनेटमा खेल ३–१ को स्थितीमा ल्याएको थियो ।५७ औं मिनेटमा जुलियर ड्रेक्सलरले गोल गर्दै पीएसजीको अग्रता फराकिलो बनाउने काम गरे । इदरिसा गनाले ७१ औं मिनेटमा नेयमारको पासलाई सदुपयोग गर्दै पीएसजीलाई ५–१ को अवस्थामा पुर्याएका थिए ।खेल सकिन ६ मिनेट अघि केलियन एम्बाप्पेले गोल गर्दै पीएसजीलाई ६–१ को फराकिलो जित दिलाए । पीएसजीले लिगमा लगातार ४ खेलमा जित निकालेको हो । सिजनको सुरुवातमा दुई खेलमा पराजित बन्दै पीएसजीले लिगको खराब सुरुवात गरेको थियो ।नेयमार दुई खेलको प्रतिबन्ध पुरा गर्दै मैदान फर्किएपछि पहिलो पटक गोल गरेका हुन् । लिग लिडर रेनेस ५ खेलमा अपराजित हुँदै १३ अंक जोडेर लिगको शीर्ष स्थानमा छ । पीएसजी १२ अंक जोडेर लिगको दोस्रो स्थानमा छ ।सनराइजर्स हैदराबादले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा दोस्रो जित निकालेको छ ।दुबईमा शुक्रबार राति साविक उपविजेता चेन्नई सुपर किङ्सलाई ७ रनले पराजित गर्दै हैदराबादले दोस्रो जित निकालेको हो । दुबई अन्तराष्ट्रिय क्रिकेट स्टेडियममा हैदराबादले दिएको १ सय ६५ रनको लक्ष्य पछ्याएको चेन्नईले २० ओभरमा ५ विकेट गुमाएर १ सय ५७ रन मात्र बनाउन सक्यो ।चेन्नईका रबिन्द्र जडेजाले ५० रनको अर्धशतकीय इनिङ्स खेलेपनि टोलीको हार रोक्न सकेनन् । कप्तान महेन्द्र सिंह धोनीले अविजित ४७ रन जोड्दा फाप डु प्लेसिसले २२ रन बनाए । साम करन १५ रनमा अविजित रहे ।हैदराबादका टी नटराजनले २ विकेट लिए । भुवनेश्वर कुमार र अब्दुल समदले १–१ विकेट लिए । यस अघि टस जितेर पहिले ब्याटिङ गरेको हैदराबादले २० ओभरमा ५ विकेट गुमाएर १ सय ६४ रन बनाएको थियो ।हैदराबादका लागि प्रियम गार्गले अविजित रहदै ५१ रनको अर्धशतकीय इनिङ्स खेले । १९ वर्षीय प्रियमको यो आईपीएलमा पहिलो अर्धशतक हो । यस्तै अविशेक शर्माले ३१ रन जोड्दा मनिस पाण्डेले २९ रन बनाए । कप्तान डेभिड वार्नर २८ रनमा आउट भए ।चेन्नईका दिपक चाहरले दुई विकेट लिए । शार्दुल ठाकुर र पियुस चावालाले १–१ विकेट लिए । जितसँगै हैदराबादले ४ खेलमा दुई जितसहित ४ अंक जोडेको छ । हैदराबाद चौंथो स्थानमा समेत उक्लिएको छ ।चेन्नईको यो तेस्रो हार हो । चेन्नईले ४ खेलमा २ अंक जोडेको छ । चेन्नई तालिकाको पुछारमा रहेको छ ।गण्डकी प्रदेशसभाले प्रदेश खेलकूद विकास विधेयक–२०७७ पारित गरेपछि प्रदेश खेलकूद परिषद् स्थापनाको बाटो खुलेको छ । प्रदेशस्तरमा खेलकूदको संरक्षण, संवद्र्धन र विकास तथा खेलकूदको सञ्चालन तथा व्यवस्थापन गर्नका लागि गण्डकी प्रदेश सरकारले खेलकूद विधेयक सदनमा दर्ता गराएकामा प्रदेशसभाले सोे विधेयक बुधबार पास गरेपछि प्रदेशमा परिषद् गठनको बाटो खुलेको हो । सभाले पारित विधेयक प्रदेश प्रमुखले प्रमाणीकरण गरेपछि ऐनको रुपमा कार्यान्वयनमा आउने छ ।प्रदेशमा खेलकूदको विकास, विस्तार, प्रवद्र्धन तथा अध्ययन, अनुसन्धान गरी खेलकूद गतिविधि सञ्चालनका लागि प्रदेश खेलकूद परिषद् स्थापना गरिने सामाजिक विकासमन्त्री नरदेवी पुन मगरले बताए। खेलकूदको माध्यमबाट मुलुकको राष्ट्रिय एकता प्रवद्र्धन गर्दै स्वस्थ, सक्षम र अनुशासित खेलाडी तथा सिर्जनशील नागरिक तयार गर्ने र खेलाडीको व्यावसायिक सुरक्षा गर्ने बताउँदै उनले नयाँ खेलकूद ऐनले प्रदेशमा खेलकूदको विकासमा मद्दत पुग्ने उनको भनाइ छ । प्रदेशसभाले पास गरेको खेलकूद विधेयकमा खेलकूद परिषद्को अध्यक्ष सामाजिक विकास मन्त्रालयको मन्त्री वा राज्यमन्त्री रहने व्यवस्था गरेको छ । खेलकूदमा विशिष्ट योगदान पुर्याएका व्यक्तिमध्येबाट अध्यक्षको सिफारिसमा प्रदेश सरकारबाट नियुक्त एक जना उपाध्यक्षसहित २५ सदस्यीय परिषद् गठन गरिने उल्लेख छ । प्रदेश खेलकूद परिषद्को कार्यकारी प्रमुख सदस्यसचिव रहनेछन् । सदस्यसचिव बन्न कम्तीमा स्नातक तह उत्तीर्ण गरेको तथा ३० वर्ष उमेर पूरा गरी खेलकूद क्षेत्रमा विशेष योगदान गरेको हुनुपर्नेछ । मन्त्रिपरिषद्ले नियुक्त गर्ने सदस्य सचिवको पदावधि चार वर्षको हुने कानूनमा व्यवस्था गरिएको छ ।सदस्यसचिवको नियुक्तिको सिफारिस गर्न सामाजिक विकास मन्त्रालयको सचिवको संयोजकत्वमा मन्त्रालयले तोकेको सम्बन्धित क्षेत्रका कम्तीमा एक महिलासहित दुई जना विज्ञ रहेको तीन सदस्यीय सिफारिस समिति गठन गर्नेछ । सिफारिस समितिले योग्यता पूरा भएका व्यक्तिमध्येबाट नियुक्तिका लागि कम्तीमा एक महिलासहित तीन जना व्यक्तिको नाम मन्त्रालयमा सिफारिसपछि मन्त्रिपरिषद् उपयुक्त ठानेको व्यक्तिलाई सदस्यसचिवको पदमा नियुक्ति गर्ने प्रावधान राखिएको छ । त्यसैगरी परिषद्को काम कारवाहीमा सहयोग गर्न सदस्यसचिवको संयोजकत्वमा पाँच सदस्सीय कार्यकारी समिति (बोर्ड) को परिकल्पना विधेयकमा गरिएको छ । गण्डकी प्रदेशसभाले प्रदेश खेलकूद विकास विधेयक–२०७७ पारित गरेपछि मिलेमतोमा खेल खेल्नेलाई ३ वर्ष कैद सजाय हुने व्यवस्था राखेको छ ।विधेयकले प्रदेश खेलकूद परिषद् स्थापनाको बाटो समेत खुलेको छ । पारित विधेयकमा खेललाई कसुरका रुपमा लिएर कारवाही गर्ने प्रावधान राखिएको छ । नेपालमा वा विदेशी मुलुकमा कुनै खेलाडीसँग प्रतिस्पर्धा गर्दा कुनै खेलसम्वद्ध खेलाडी वा पदाधिकारीले त्यस्तो खेलको प्रतिस्पर्धाबाट आउने स्वभाविक परिणामलाई प्रतिकूल हुने गरी कुनै खेलाडी वा खेलाडीको समूहसँग मिलोमतो गर्न पाइने छैन ।कसैको प्रलोभनमा पर्न वा कुनै बाजी जिताउने वा हराउने गरी त्यस्तो खेल खेल्न वा खेलाउने कार्य गर्न नपाइने र गरेमा कसुर गरेको मानिने उल्लेख छ । खेल मिलेमतोको कसुर गरेमा तीन वर्ष कैद र ५० हजारसम्म जरिवाना गरी सो कसुर गर्दा कुनै रकम लेनदेन गरेको भएमा त्यस्तो लेनदेन गरेको रकमसमेत जफत गरिने व्यवस्था विधेयकमा छ । मिलेमतोका लागि निर्देशन दिने, कसुर गर्न दुरूत्साहन दिने, उक्साउने वा मद्दत गर्ने व्यक्तिलाई मुख्य कसुरदारसरह सजाय हुने र त्यस्तो कसुर सार्वजनिक पदधारण गरेको व्यक्ति वा नेपालको प्रतिनिधित्व गर्ने व्यक्तिले विदेशमा गरेको रहेछ भने समेत निजलाई थप तीन वर्षसम्म कैद हुने व्यवस्था छ ।खेल पदाधिकारी, प्रशिक्षक, निर्णायक र खेलाडीलाई एक वर्षदेखि तीन वर्षसम्म निलम्बन गरी प्रचलित कानूनबमोजिम कारवाही र सजाय हुने विधेयकमा व्यवस्था गरिएको छ । खेलमा सहभागी हुँदा खेलाडीले प्रतिबन्धित औषधि सेवन गरेमा कसुर मानिने र निजले सेवन गरेको प्रतिबन्धित औषधिको मात्रा र प्रकृतिअनुसार त्यस्तो खेलाडीलाई तोकिएबमोजिमको अवधिका लागि कुनै पनि खेलकूद प्रतियोगितामा भाग लिन नपाउने गरी रोक लगाई पहिलोपटकका लागि १० हजारसम्म र दोस्रोपटकदेखि प्रत्येकपटक १० हजारदेखि ५० हजारसम्म जरिवानाको व्यवस्था छ ।प्रदेश सरकारले जिल्लास्तरमा खेलकूदको सञ्चालन तथा विकासका लागि प्रत्येक जिल्लामा खेलकूद विकास समिति गठन गर्नेछ । त्यसैगरी खेलकूदसम्बन्धी कार्य गर्न अन्तर्राष्ट्रिय ओलम्पिक कमिटीबाट मान्यता प्राप्त परिषद्दर्ता भएका ओलम्पिक कमिटीको व्यवस्था गरिएको छ । खेलकूद क्षेत्रको प्राज्ञिक उन्नयनका लागि परिषद्ले एक खेलकूद प्रशिक्षण प्रतिष्ठान गठन गर्न सक्ने व्यवस्था विधेयकमा छ । खेलकूदमा प्रतिबन्धित औषधि सेवनविरूद्ध कार्य गर्ने ‘एन्टिडोपिङ एजेन्सी’ सम्बन्धी परिकल्पनासमेत गरिएको छ ।कारबाओ कप फुटबलको चौथो चरणमा आर्सनलले लिभरपुललाई हराएको छ ।बिहिबार राति एनफिल्ड क्लबलाई पेनाल्टी सुटआउटमा पराजित गर्दै आर्सनल क्वार्टरफाइनलमा प्रवेश गरेको हो ।निर्धारित समयको खेल गोल रहित बराबरीमा सकिएपछि निर्णय पेनाल्टी सुटआउटमा गरिएको थियो । जसमा आर्सनलले ५–४ ले बाजी मार्यो । आर्सनलका लागि बर्नड लेनोले दुई पेनाल्टी बचाएका थिए ।लण्डन क्लबका लागि जो विलकले विजयी गोल गरे । चार दिन अघि प्रिमियर लिगको खेलमा लिभरपुलले आर्सनललाई ३–१ ले हराएको थियो । अब आर्सनलले सेमिफाइनल प्रवेशका लागि म्यान्चेष्टर सिटीसंग प्रतिस्पर्धा गर्नेछ ।लिभरपुलले प्रिमियर लिग फुटबलमा आईतबार एस्टन भिल्लासंग खेल्नेछ भने आर्सनल सेफिल्ड युनाईटेडबिरुद्ध मैदान उत्रनेछ ।साविक विजेता मुम्बई इन्डियन्सले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा दोस्रो जित निकालेको छ ।अबुधाबीमा बिहीबार राति भएको खेलमा किङ्स इलाभेन पन्जाबलाई ४८ रनले पराजित गर्दै मुम्बईले दोस्रो जित निकालेको हो । शेख जायद स्टेडियममा मुम्बईले दिएको १ सय ९२ रनको लक्ष्य पछ्याएको पन्जाबले २० ओभरमा ८ विकेट गुमाएर १ सय ४३ रन मात्र बनाउन सक्यो ।पन्जाबका लागि निकोलस पुरनले ४४ रन जोड्दा मायांक अग्रवालले २५ रन बनाए । क्रिश्नापा गोथामलेअविजित २२ रन जोड्दा कप्तान केएल राहुलले १७ तथा ग्लेन म्याक्सवेलले ११ रन जोडे । मुम्बईका जस्प्रित बुम्राह, राहुल चाहर र जेम्स प्याटीनसनले २र२ विकेट लिए । यस अघि टस हारेर पहिले ब्याटिङ गरेको मुम्बईले २० ओभरमा ४ विकेट गुमाएर १ सय ९१ रन बनाएको थियो ।मुम्बईका लागि कप्तान रोहित शर्माले ४५ बलमा ७० रनको अर्धशतकीय इनिङ्स खेले । यस्तै केइरन पोलार्डले अविजित ४७ रन जोड्दा हार्दिक पाण्डयले अविजित ३० रन बनाए । इशान किशन २८ रन जोडे । सूर्यकुमार यादवले १० रन बनाए । पन्जाबका सेल्डोन कोट्रेल, मोहमद शामी र क्रिश्नापा गोथामले एक एक विकेट लिए । जितसँगै मुम्बईले ४ खेलमा ४ अंक जोडेको छ । र, मुम्बई शीर्ष स्थानमा उक्लिएको छ । मुम्बईले अघिल्ला तीन खेलमा एक जित र दुई हार व्यहोरेको थियो ।पहिलो खेलमा मुम्बई चेन्नई सुपर किङ्ससँग ५ विकेटले पराजित भएको थियो । दोस्रो खेलमा मुम्बईले कोलकत्ता नाइट राईडर्सलाई ४९ रनले हराएको थियो । तर, तेस्रो खेलमा मुम्बई रोयल च्यालेन्जर्स बैंगलोरसँग सुपर ओभरमा पराजित भएको थियो ।४ खेलमा २ अंक जोडेको पन्जाबको यो तेस्रो हार हो । पन्जाबले पहिलो खेलमा रोयल च्यालेन्जर्स बैंगलोरलाई ९७ रनले हराएको थियो । तर, दोस्रो खेलमा पन्जाब दिल्ली क्यापिटल्ससँग सुपर ओभरमा पराजित भएको थियो । यस्तै तेस्रो खेलमा पन्जाबलाई राजस्थान रोयल्सले ४ विकेटले हराएको थियो ।युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा कोलकत्ता नाइट राइडर्सले दोस्रो जित निकालेको छ । दुबईमा बुधबार राति भएको खेलमा राजस्थान रोयल्सलाई ३७ रनले पराजित गर्दै कोलकत्ताले दोस्रो जित निकालेको हो ।दुबई अन्तराष्ट्रिय क्रिकेट स्टेडियममा कोलकत्ताले दिएको १ सय ७५ रनको लक्ष्य पछ्याएको राजस्थानले २० ओभरमा ९ विकेट गुमाएर १ सय ३७ रन मात्र बनाउन सक्यो । राजस्थानका टम करनले ५४ रनको अर्धशतकीय इनिङ्स खेलेपनि टोलीलाई जित दिलाउन सकेनन् । यस्तै जोस बट्लरले २१ रन जोड्दा राहुल टेवाटियाले १४ रन बनाए । अन्य खेलाडीले दोहोरो अंकको रन जोड्न सकेनन् ।राजस्थानलाई सस्तैमा रोक्न कोलकत्ताका भरुण चक्रवर्ती, शिवम माभी र कमलेस नगरकोटीले २र२ विकेट लिए । यस अघि टस हारेर पहिले ब्याटिङ गरेको कोलकत्ताले २० ओभरमा ६ विकेट गुमाएर १ सय ७४ रन बनाएको थियो ।कोलकत्ताका लागि शुबमन गिलले ४७ रन जोड्दा आन्द्रे रसेलले २४ रन जोडे । नितेश रानाले २२ तथा सुनिल नारिनले १५ रन बनाए । इयान मोर्गनले अविजित रहदै ३४ रन जोड्दा पाट कुमिन्सले १२ रन बनाएर आउट भए ।राजस्थानका जोफ्रा आर्चरले २ विकेट लिए । यस्तै अंकित राजपुत, टम करन, जयदेव उनाकड र राहुल टेवाटियाले एक एक विकेट लिए । जितसँगै कोलकत्ताले ३ खेलमा ४ अंक जोडेको छ । कोलकत्ता लिगको दोस्रो स्थानमा समेत उक्लिएको छ । कोलकत्ताले अघिल्ला दुई खेलमा एक जित र एक हार व्यहोरेको थियो ।कोलकत्ता पहिलो खेलमा मुम्बई इण्डियन्ससँग ४९ रनले पराजित भएको थियो । दोस्रो खेलमा भने कोलकत्ताले सनराइजर्स हैदराबादलाई ७ विकेटले हराएको थियो । अघिल्ला दुई खेलमा अपराजित रहेको राजस्थानको यो पहिलो हार हो । तेस्रो स्थानमा रहेको राजस्थानले ३ खेलमा ४ अंक जोडेको छ ।राजस्थानले पहिलो खेलमा चेन्नई सुपर किङ्सलाई १६ रनले हराएको थियो । यस्तै दोस्रो खेलमा किङ्स इलाभेन पन्जाबलाई ४ विकेटले हराएको थियो ।रोयल च्यालेन्जर्स बैंगलोरले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा दोस्रो जित निकालेको छ ।दुबईमा सोमबार राति भएको खेलमा साविक विजेता मुम्बई इन्डियन्सलाई सुपर ओभरमा पराजित गर्दै बैंगलोरले दोस्रो जित निकालेको हो । दुबई अन्तराष्ट्रिय क्रिकेट स्टेडियममा बैंगलोरले दिएको २ सय २ रनको लक्ष्यसहित ब्याटिङ गरेको मुम्बईले २० ओभरमा ५ विकेटको क्षतिमा २ सय १ रन बनाएपछि खेल सुपर ओभरमा गएको थियो ।सुपर ओभरमा मुम्बईले १ विकेट गुमाएर ७ रन बनायो । बैंगलोरले बिना विकेटको क्षति ११ रन बनायो । सुपर ओभर अघि मुम्बईका लागि इशान किशनले ९९ रनको अर्धशतकीय इनिङ्स खेले पनि टोलीलाई जित दिलाउन सकेनन् । यस्तै केइरन पोलार्डले अविजित रहदै ६० रन बनाए ।कप्तान रोहित शर्मा ८ रनमा आउट हुँदा हार्दिक पाण्डयले १४ र क्विनटन डी कक १४ रनमा आउट भए । बैंगलोरका इशुरु उडानाले २ विकेट लिए । एडम जाम्पा, वासिंगटन सुन्दर र युजभेन्द्र चाहलले १र१ विकेट लिए ।यस अघि टस हारेर पहिले ब्याटिङ गरेको बैंगलोरले २० ओभरमा ३ विकेट गुमाएर २ सय १ रन बनाएको थियो । बैंगलोरका लागि एबी डी भिलियर्स, देवदत्त पाडीक्कल र आरोन फिन्चले अर्धशतकीय इनिङ्स खेले ।डी भिलियर्सले अविजित रहदै ५५ अर्धशतकीय इनिङ्स खेले । यस्तै पाडीक्कलले ५४ रन जोड्दा फिन्चले ५२ रन बनाए ।शिबम डुबे २७ रनमा अविजित रहे । कप्तान विराट कोहली ३ रनमा आउट भए । मुम्बईका ट्रेन्ट बोल्टले २ तथा राहुल चाहरले १ विकेट लिए ।जितसँगै बैंगलोरले ३ खेलमा ४ अंक जोडेको छ । बैंगलोर तेस्रो स्थानमा उक्लिएको छ । बैंगलोरले पहिलो खेलमा सनराईजर्स हैदराबादलाई १० रनले हराएको थियो । दोस्रो खेलमा भने बैंगलोर किङ्ग इलाभेन पन्जाबसँग ९७ रनले पराजित भएको थियो ।मुम्बईको यो दोस्रो हार हो । मुम्बईले ३ खेलमा २ अंक जोडेको छ । पहिलो खेलमा मुम्बई चेन्नई सुपर किङ्ससँग ५ विकेटले पराजित भएको थियो । तर, दोस्रो खेलमा मुम्बईले कोलकत्ता नाइट राईडर्सलाई ४९ रनले हराएको थियो ।प्रिमियर लिग फुटबलमा साविक विजेता लिभरपुलले आर्सनललाई हराएको छ ।आईतबार राति एनफिल्डमा लिभरपुलले आर्सनललाई ३–१ गोल अन्तरले हराएको हो । लण्डन क्लबविरुद्ध जित निकाल्दै लिभरपुलले नयाँ सिजनमा समेत शतप्रतिशत जितको नतिजालाई कायम राखेको छ ।एलेक्जेन्डर लाकाजेट्टीले २५ औं मिनेटमा पाहुना आर्सनललाई खेलमा अग्रता दिलाएका थिए । एन्ड्रयु रोबर्टसनको गल्तीको फाइदा उठाउँदै लाकाजेट्टी लण्डन क्लबलाई अघि बढाएका थिए ।त्यसको तीन मिनेटपछि साडियो मानेले खेल बराबरीमा ल्याए । रोबर्टसनले ३४ औं मिनेटमा घरेलु टोलीलाई अग्रता दिलाए ।खेल सकिन दुई मिनेट अघि यसै सिजन लिभरपुल आएका फरवार्ड डियोगो जोटाले एनफिल्ड क्लबका लागि तेस्रो गोल गरे । जोटा ४५ मिलियन पाउण्डमा यसै सिजन उल्भ्सबाट लिभरपुल आएका हुन् । उनले घरेलु मैदानमा डेब्यु गरेको खेलमा गोल गर्न सफल रहे ।आर्सनलले लिगका सुरुवाती दुई खेलमा जित निकालेको थियो । लिभरपुलले भने शतप्रतिशत जित सहित ३ खेलमा ९ अंक जोड्दै तालिकाको दोस्रो स्थानमा छ । आर्सनल ६ अंक सहित तालिकाको पाँचौ स्थानमा छ ।राजस्थान रोयल्सले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा लगातार दोस्रो जित निकालेको छ ।सारजाहमा आइतबार राति किङ्स इलाभेन पन्जाबलाई विकेटले ४ पराजित गर्दै राजस्थानले लगातार दोस्रो जित निकालेको हो । सारजाह क्रिकेट स्टेडियममा पन्जाबले दिएको २ सय २४ रनको फराकिलो लक्ष्य राजस्थानले १९ ओभर ३ बलमा ६ विकेट गुमाएर पुरा गर्यो ।राजस्थानको यो कीर्तिमानी जित समेत हो । आईपीएलको इतिहासमा कुनैपनि टोलीले सफलतापूर्वक पुरा गरेको यो सर्वाधिक ठूलो योगफल हो । राजस्थानको जितमा सन्जु सामसनले ८५ रनको अर्धशतकीय इनिङ्स खेले । कप्तान स्टिभ स्मिथले ५० रनको अर्धशतकीय इनिङ्स खेल्दै पेभेलियन फर्किए । राहुल टेवटियाले ५३ रनको अर्धशतकीय इनिङ्स खेले । उनी राजस्थानको जितमा मुख्य नायक बने ।टेवटियाले विस्फोटक ब्याटिङ गर्दै ३१ बलमा ७ छक्का प्रहार गरे । उनले १८ औं ओभरमा पन्जाबका कोट्रेललाई एकै ओभरमा ५ छक्का प्रहार गरेका थिए । यस्तै जोफ्रा आर्चर १३ रनमा अविजित रहे । पन्जाबका मोहमद शामीले ३ विकेट लिए । सेल्ड्रोन कोट्रेल, जेम्स निशम र मुरुगान आश्विनले १र१ विकेट लिए । यस अघि टस हारेर पहिले ब्याटिङ गरेको पन्जाबले २० ओभरमा २ विकेट गुमाएर २ सय २३ रन बनाएको थियो ।पन्जाबको फराकिलो स्कोरमा मायांक अग्रवालले १ सय ६ रनको शतकीय इनिङ्स खेले । आईपीएलको यस सिजन शतक बनाउने दोस्रो खेलाडी बनेका मायांकले ५० बलमा १० चौका र ७ छक्का प्रहार गरे । मायांकले पहिलो विकेटका लागि कप्तान केएल राहुलसँग १ सय ८३ रनको साझेदारी गरे । राहुलले ६९ रनको अर्धशतकीय इनिङ्स खेले ।ग्लेन म्याक्सवेल १३ तथा निकोलस पुरन २५ रनमा अविजित रहे । राजस्थानका अंकित राजपुत र टम करनले एक एक विकेट लिए । जितसँगै राजस्थानले २ खेलमा ४ अंक जोडेको छ । राजस्थान तालिकाको दोस्रो स्थानमा समेत उक्लिएको छ । पहिलो खेलमा राजस्थानले चेन्नई सुपर किङ्सलाई १६ रनले हराएको थियो ।पन्जाबको यो दोस्रो हार हो । पन्जाबले पहिलो खेलमा रोयल च्यालेन्जर्स बैंगलोरलाई ९७ रनले हराएको थियो । तर, पन्जाब दोस्रो खेलमा दिल्ली क्यापिटल्ससँग सुपर ओभरमा पराजित भएको थियो ।तेस्रो स्थानको पन्जाबले २ खेलमा २ अंक जोडेको छ ।क्रिस्टियानो रोनाल्डोले दुई गोल गरेको खेलमा युभेन्टसले सिरि ए फुटबलमा बराबरी खेलेको छ । आईतबार राति भएको खेलमा १० खेलाडीमा सिमित युभेन्ट्सले रोमासंग २–२ गोलको बराबरी खेल्दै अंक बाँडेका हो ।जोर्डन भेरेटाउटले ३१ औं मिनेटमा पेनाल्टीमा गोल गर्दै रोमालाई सुरुवाती अग्रता दिलाएका थिए । रोनाल्डोले पनि पेनाल्टीमै ४४ औं मिनेटमा खेल बराबरीमा ल्याएका थिए ।पहिलो हाफको इन्जुरी समयमा भेरेटाउटले गोल गर्दै घरेलु टोलीलाई २–१ ले अघि बढाएका थिए । ६९ औं मिनेटमा रोनाल्डोकै गोलमा युभेन्ट्स खेलमा फर्कियो । ड्यानिलोको क्रसमा रोनाल्डोले हेडमार्फत युभेन्ट्सका लागि बराबरी गोल फर्काएका थिए ।एड्रियन राबोट ६२ औं मिनेटमा रातो कार्ड खादै मैदान बाहिरिएपछि युभेन्ट्स १० खेलाडीमा सिमित बनेको थियो । आन्द्रे पिर्लोको नेतृत्वमा युभेन्ट्सले दोस्रो खेल खेलेको हो । उसले दोस्रो खेलमा अंक बाँड्न परेको छ । उसले पहिलो खेलमा साम्पोडियालाई ३–० ले हराएको थियो ।आईतबारको नतिजाले युभेन्ट्स २ खेलबाट ४ अंक जोड्दै पाँचौ स्थानमा छ । रोमा १ अंक सहित १३ औं स्थानमा छ ।नेपाली लेग स्पिनर सन्दीप लामिछाने आबद्द दिल्ली क्यापिटल्सले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा लगातार दोस्रो जित निकालेको छ ।शुक्रबार राति भएको खेलमा चेन्नई सुपर किङ्सलाई ४४ रनले पराजित गर्दै दिल्लीले लगातार दोस्रो जित निकालेको हो । दुबई अन्तराष्ट्रिय क्रिकेट स्टेडियममा दिल्लीले दिएको १ सय ७६ रनको लक्ष्य पछ्याएको चेन्नईले २० ओभरमा ७ विकेट गुमाएर १ सय ३१ रन मात्र बनाउन सक्यो ।चेन्नईका लागि फाप डु प्लेसिसले ४३ रन जोडे । यस्तै केदार जाधबले २६ रन जोड्दा शेन वाट्सन १४ र मुराली विजय १० रनमा आउट भए । कप्तान महेन्द्र सिंह धोनीले १५ तथा रबिन्द्र जडेजाले १२ रन बनाए ।दिल्लीका कागिसो राबडाले ३ विकेट लिए । यस्तै एन्रीच नोर्ट्जेले २ तथा अक्षर पटेलले १ विकेट लिए । दिल्लीले सन्दीपलाई भने मैदान उतारेको थिएन । सन्दीप लगातार दोस्रो खेलमा प्लेइङ सेटमा नपरेका हुन् ।यस अघि टस हारेर पहिले ब्याटिङ गरेको दिल्लीले २० ओभरमा ३ विकेट गुमाएर १ सय ७५ रन बनाएको थियो । दिल्लीका लागि ओपनर पृथ्वी शले ६४ रनको अर्धशतकीय इनिङ्स खेले । शिखर धवनले ३५ रन जोडे । शिखर र पृथ्वीले पहिलो विकेटका लागि ९४ रनको साझेदारी गरेका थिए ।यस्तै ऋषब पन्तले अविजित ३७ र कप्तान श्रेयस आयरले २६ रन बनाए । चेन्नईका पियुस चावालाले २ विकेट लिए । साम करनले एक विकेट लिए । जितसँगै दिल्लीले २ खेलमा ४ अंक जोडेको छ । दिल्ली तालिकाको शीर्ष स्थानमा समेत उक्लिएको छ ।पहिलो खेलमा दिल्लीले किङ्स इलाभेन पन्जाबलाई सुपर ओभरमा पराजित भएको थियो । तीन खेल खेलिसकेको चेन्नईको यो लगातार दोस्रो हार हो ।पहिलो खेलमा चेन्नईले मुम्बई इण्डियन्सलाई ५ विकेटले हराएको थियो । तर, दोस्रो खेलमा चेन्नई राजस्थान रोयल्ससँग १६ रनले पराजित भएको थियो । चेन्नईले ३ खेलमा २ अंक जोडेको छ । चेन्नई तालिकाको पाँचौं स्थानमा रहेको छ ।युवा तथा खेलकूदमन्त्री जगतबहादुर विश्वकर्माले क्रिकेटका राष्ट्रिय खेलाडी ललितसिंह भण्डारीको स्वास्थ्यावस्थाबारे जानकारी लिएका छन् । मन्त्री विश्वकर्माले स्थानीय ग्राण्डी अस्पतालमा उपचाररत भण्डारीको अवस्थाबारे विहिबार त्यहाँ पुगेर जानकारी लिएको हो ।सो अवसरमा उहाँले भण्डारीको स्वास्थ्यलाभको कामना गर्दै उनको उपचारमा सरकारका तर्फबाट आवश्यक सहयोग रहने आश्वासन दिए । उनको उपचारका विषयमा राष्ट्रिय खेलकुद परिषद् (राखेप)का सदस्य सचिव रमेशकुमार सिलवालसित छलफल गर्ने जानकारी पनि दिए।उपचारमा संलग्न चिकित्सकका अनुसार भण्डारीले कम्तीमा पनि अझै एक महिना अस्पतालमा बस्नुपर्ने छ । भण्डारीको गत साता हात र खुट्टाको शल्यक्रिया गरिएको थियो ।उनी गत साता कञ्चनपुरको झलारीमा मोटरसाइकल दुर्घटनामा परि गम्भीर घाइते हुनुभएको थियो । भण्डारीलाई कोहलपुर शिक्षण अस्पतालमा उपचार हुन नसकेपछि ग्रान्डी अस्पताल ल्याइएको हो । दुर्घटनामा उहाँको दायाँ खुट्टा र हात भाँचिएको थियो । भण्डारी राष्ट्रिय क्रिकेट टोलीबाट खेलिसकेका बायाँहाते तीव्र गतिका बलर हुन।किङ्स इलाभेन पन्जाबले युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा पहिलो जित निकालेको छ ।बिहीबार राति भएको खेलमा रोयल च्यालेन्जर्स बैंगलोरलाई ९७ रनले पराजित गर्दै पन्जाबले पहिलो जित निकालेको हो । दुबई अन्तराष्ट्रिय क्रिकेट स्टेडियममा पन्जाबले दिएको २ सय ७ रनको लक्ष्य पछ्याएको बैंगलोर १७ ओभरमा अलआउट हुँदै १ सय ९ रनमा समेटियो ।बैंगलोरका लागि वासिङ्गटन सुन्दरले सर्वाधिक ३० रन जोडे । यस्तै एबी डी भिलियर्सले २८ तथा आरोन फिन्चले २० रन बनाए शिवम डुबे १२ रनमा आउट भए ।बैंगलोरलाई सस्तैमा समेट्न पन्जाबका रबि बिश्नोई र मुरुगान आश्विनले ३र३ विकेट लिए । सेलड्रोन कोट्रेलको नाममा २ विकेट रह्यो ।यस अघि टस हारेर पहिले ब्याटिङ गरेको पन्जाबले २० ओभरमा ३ विकेट गुमाएर २ सय ६ रन बनाएको थियो ।पन्जाबका लागि कप्तान केएल राहुलले अविजित रहदै १ सय ३२ रनको शतकीय इनिङ्स खेले । उनले ६९ बलमा ७ छक्का र १४ चौका प्रहार गरे । उनी यस सिजनको आईपीएलमा शतक बनाउने पहिलो खेलाडी बने ।यस्तै मायांक अग्रवालले २६ तथा निकोलस पुरनले १७ रन बनाए । करुण नायर १५ रनमा अविजित रहे । बैंगलोरका शिबम डुबेले २ तथा युजभेन्द्र चाहलले १ विकेट लिए ।जितसँगै पन्जाबले २ खेलमा २ अंक जोडेको छ । पन्जाब तालिकाको शीर्ष स्थानमा रहेको छ ।पहिलो खेलमा पन्जाब दिल्ली क्यापिटल्ससँग सुपर ओभरमा पराजित भएको थियो । बैंगलोरको यो पहिलो हार हो । पहिलो खेलमा बैंगलोरले सनराइजर्स हैदराबादलाई १० रनले हराएको थियो ।बैंगलोर २ खेलमा २ अंकसहित छैटौं स्थानमा रहेको छ ।जर्मन क्लब बायर्न म्युनिखले यूईएफए सुपर कपको उपाधि जितेको छ । बिहिबार राति स्पेनिस क्लब सेभियालाई २–१ ले हराउँदै बायर्नले सुपर कपको उपाधि उचालेको हो ।करिब २० हजार दर्शक उपस्थित रहेको खेलमा बायर्नले उपाधि उचालेको हो । कोरोना महामारीपछि पहिलो पटक मुख्य प्रतियोगितामा दर्शकलाई मैदान प्रवेशको अनुमती दिईएको थियो । खेलमा अग्रता सेभियाले १३ औं मिनेटमा लुकास ओकम्पोसको पेनाल्टी गोलमा लिएको थियो । डभिड अल्बाले इभान राकिटिचलाई डिबक्स भित्र लडाँएपछि सेभियाले पेनाल्टीको अवसर पाएको थियो ।बायर्नका लियोन गोरेत्र्जकाले ३४ औं मिनेटमा खेल बराबरीमा ल्याएका थिए । निर्धारित समयको खेल १–१ गोलको बराबरीमा सकिएपछि खेल अतिरिक्त समयमा धकेलिएको थियो ।अतिरिक्त समयमा जाभियर मार्टिनेजले बायर्नका लागि विजयी गोल गरे । वैकल्पिक खेलाडीको रुपमा मैदान छिरेका मार्टिनेजले बायर्नका लागि विजयी गोल गरेका हुन् । बायर्नले गत महिनामात्र च्याम्पियन्स लिगको उपाधि उचालेको थियो । जर्मन क्लबले आफ्नो जितको यात्रालाई २३ खेलसम्म पुर्याएको छ । सेभियाले भने गत सिजन युरोपा लिगको उपाधि उचालेको थियो ।दक्षिण एसियाली फुटबल महासंघले सबै उमेर समूहको साफ च्याम्पियनसिप स्थगन गर्ने निर्णय गरेको छ ।महासंघले बुधबार सूचना प्रकाशित गर्दै आफ्नो मातहतका सबै सदस्य राष्ट्रहरूसित छलफल गरेपछि साफ च्याम्पियनसिपअन्तर्गतका सबै उमेर समूहका प्रतियोगिता स्थगन गर्ने निर्णय गरिएको जनाएको छ । अब सन् २०२० मा तय भएका कनै पनि उमेर समूहका प्रतियोगिता सञ्चालन हुने छैनन् ।महासंघले सन् २०२० मा पुरुष यू–१८ र यू–१६ तथा महिलाको यू–१५ प्रतियोगिता आयोजना गर्ने यसअघि तालिका सार्वजनिक गरेको थियो । कोरोना भाइरसको महामारीका कारण ती सबै प्रतियोगिता सञ्चालन गर्न नसकिने महासंघले जनाएको छ ।महासंघले गत जुन महिनामा सेप्टेम्बरसम्मको अवस्था हेर्ने र त्यसपछि प्रतियोगिताबारे निर्णय गर्ने जनाएको थियो । कोरोना महामारीको अवस्थामा खासै केही परिवर्तन नभएको भन्दै महासंघ यस वर्ष तय गरिएका तीनवटै प्रतियोगिता स्थगन गर्ने निर्णयमा पुगेको हो ।युवा फरवार्ड अंशु फाती आधिकारिक रुपमा बार्सिलोनाको फस्ट टिम मा आबद्द भएका छन् । बार्सिलोनाले बुधबार फाती आधिकारिक रुपमा क्लबको पहिलो रोजाईको टिममा आबद्द भएको जनाएको छ ।क्लबको फस्ट टिममा आबद्द भएसँगै बार्सिलोनाले फातीको रिलिज क्लज तोकेको छ । बार्सिलोनाले फातीको रिलिज क्लउज ४ सय मिलियन युरो भएको जनाएको छ ।यस्तै बार्सिलोनाले १७ वर्षीय फरवार्डले २२ नम्बर जर्सी लगाउने समेत जनाएको छ । यस अघि अर्टुरो भिडालले २२ नम्बरको जर्सी लगाएका थिए । तर, भिडाल बार्सिलोनाबाट इन्टर मिलानमा अनुबन्धित भईसकेका छन् ।फातीले बार्सिलोनाको सिनियर टिमबाट भने गत सिजन नै डेब्यु गरिसकेका छन् । गत वर्षको अगस्टमा सिनियर टिममा डेब्यु गरेका उनले ३३ खेलमा ८ गोल गरेका थिए । यस्तै फातीले क्लबसँग नयाँ सम्झौता समेत गरेका छन् । सम्झौतासँगै उनी २०२४ सम्म बार्सिलोनामा रहने छन् ।पेरिस सेन्ट जर्मेन (पीएसजी)का मिडफिल्डर एन्जल डी मारियलाई ४ खेलको प्रतिबन्ध लगाईएको छ । सेप्टेम्बर १३ मा भएको लिग वान अन्तर्गत मार्सेबिरुद्धको खेलमा खराब व्यवहार प्रर्दशन गरेको भन्दै डी मारियालाई चार खेलको प्रतिबन्ध लगाईएको हो ।डी मारियाले मार्सेका डिफेन्डर अल्भारो गोन्जालेजलाई थुकेको आरोप लगाईएको थियो । सो खेलमा नेयमार सहित ५ खेलाडीले रातो कार्ड पाएका थिए । नयाँ सिजन सुरु हुनु अघि डी मारिया सहित पीएसजीका ७ खेलाडीलाई कोरोना पोजेटिभ देखिएको थियो ।लिगले डी मारियाको प्रतिबन्धमा थुकेको बिषय उल्लेख गरेको छैन । म्यान्चेष्टर युनाईटेडका पूर्व मिडफिल्डर डी मारिया कोरोनाबाट पार पाउँदै लिग वानको नयाँ सिजनमा फर्किएका थिए ।भिडियो सहायक रेफ्रीले गोन्जालेजसंग भएको घटनामा डी मारियालाई कारबाही गरेका थिएनन् । सो खेलमा पीएसजी १–० ले पराजित बनेको थियो । पीएसजीका नेयमार सहित लियान्ड्रो परदेस, लेभिन कुर्जावा तथा मार्सेका जोर्डन अमावी र डारियो बेनेडेटो सबै खेलाडीले रातो कार्ड ब्यहोरेका थिए ।मैदानबाट निस्कने क्रममा नेयमारले आफुमाथि नश्लिय दुव्र्यवहार भएको आरोप लगाएका थिए । तर डिफेन्डर गोन्जालेजले आरोपको खण्डन गर्दै आएका छन् ।साविक विजेता मुम्बई इन्डियन्सले १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा पहिलो जित दर्ता गरेको छ ।बुधबार राति भएको खेलमा कोलकत्ता नाइट राइडर्सलाई ४९ रनले पराजित गर्दै मुम्बईले पहिलो जित निकालेको हो । अबुधाबीस्थित शेख जायद स्टेडियममा मुम्बईले दिएको १ सय ९६ रनको लक्ष्यसहित जवाफी ब्याटिङ गरेको कोलकत्ताले २० ओभरमा ९ विकेट गुमाएर १ सय ४६ रन मात्र बनाउन सक्यो ।कोलकत्ताका पाट कुमिन्सले सर्वाधिक ३३ रन जोडे । यस्तै कप्तान दिनेश कार्तिकले ३० तथा नितेश रानाले २४ रन बनाए । इयान मोर्गन १६ रनमा आउट हुँदा आन्द्रे रसेल ११ रनमा पेभेलियन फर्किए ।मुम्बईका ट्रेन्ट बोल्ट, जेम्स प्याटीनसन, राहुल र जस्प्रित बुम्राहले २र२ विकेट लिए । किरोन पोलार्डले १ विकेट लिए । यस अघि टस हारेर पहिले ब्याटिङ गरेको मुम्बईले २० ओभरमा ५ विकेट गुमाएर १ सय ९५ रन बनाएको थियो ।मुम्बईका लागि कप्तान रोहित शर्माले ८० रनको अर्धशतकीय इनिङ्स खेले । उनले ६४ बलमा ६ छक्का र ३ चौका प्रहार गरे । उनले आईपीएलमा २०० सय छक्काको कोशेढुंगा समेत पुरा गरे ।यस्तै सूर्यकुमार यादबले ४७ रन जोड्दा सौरभ तिवारीले २१ रन बनाए । हार्दिक पाण्डयले १८ रन जोडे । कोलकत्ताका शिवम माभीले २ विकेट लिए । सुनिल नारिने र आन्द्रे रसेलले १–१ विकेट लिए ।जितसँगै मुम्बईले २ खेलमा २ अंक जोडेको छ । पहिलो खेलमा मुम्बई चेन्नई सुपर किङ्ससँग ५ विकेटले पराजित भएको थियो । कोलकत्ताले भने हारबाट सिजनको सुरुवात गरेको छ ।काइ हाभर्ट्जको उत्कृष्ट प्रर्दशनले गर्दा चेल्सीले कारबाओ कप फुटबलमा फराकिलो जित निकालेको छ । बुधबार राति चेल्सीले तेस्रो चरणको खेलमा बान्र्सलेमाथि ६–० को जित निकाल्यो ।चेल्सीको जितमा यस सिजन लण्डन आएका हाभर्ट्जले ह्याट्रिक गरे । २१ बर्षका जर्मनीका फरवार्ड चेल्सी आएपछि पहिलो गोल गरेका हुन् । उनी जर्मन क्लब बायर लिभरकुसनबाट ७१ मिलियन पाउण्डमा यसै सिजन लण्डन आएका हुन् ।अरु गोल टोमी अब्राहम, रोस बार्कली र ओलिभर जिराउण्डको नाममा रह्यो । हाभर्ट्सले सिनियर क्लब फुटबलमा पहिलो पटक ह्याट्रिक गरेका हुन् । सन् २०२० मा भएको प्रतियोगितामा उनी २६ गोलमा सहभागी बनेका छन् । उनले १८ गोल गरेका छन् भने ८ गोलका लागि पास उपलब्ध गराएका छन् ।उनी भन्दा माथि रोबर्ट लेवान्डोस्की, लियोनल मेस्सी र क्रिस्टियानो रोनाल्डो सबै भन्दा धेरै गोलमा सहभागी बनेका छन् । चेल्सीले अर्को चरणमा टोटेनहम वा लिटन ओरिएन्ट मध्य एकको भ्रमण गर्नेछ ।मंगलबार टोटेनहमको खेल स्थगित बनेको थियो । लिटन ओरिएन्टका अधिकांश खेलाडीमा कोरोना भाइरस पोजेटिभ देखिएपछि खेल रद्ध गरिएको होे । गत हप्ता चेल्सी प्रिमियर लिगमा लिभरपुलसंग २–० ले पराजित बनेको थियो । सोही कारण प्रशिक्षक फ्राङ्क लाम्पार्डले अघिल्लो खेल खेलेका हाभर्ट्ज सहित तीन खेलाडीमात्र कारबाओ कपमा उतारेका थिए ।डिफेन्डर डियागो सिल्भाले चेल्सीबाट पहिलो पटक डेब्यु गरेका थिए । २६ बर्षका ब्राजिली डिफेन्डर यसै सिजन लण्डन क्लब आएका हुन् । अर्को खेलमा लण्डन क्लब आर्सनलले कारबाओ कपको तेस्रो चरणमा लेस्टरलाई हरायो ।क्रिस्टियन फक्सको आत्मघाति गोलसंगै अग्रता लिएको आर्सनलका लागि खेलको अन्तिम मिनेटमा एडी निकेटियाहले दोस्रो गोल गरेका थिए । आर्सनलले अब लिग च्याम्पियन लिभरपुलसंग अर्को चरणमा खेल्न सक्नेछ । त्यसका लागि लिभरपुलले बिहिबार लिग वान क्लब लिंकनलाई हराउनुपर्नेछ ।अन्य प्रिमियर लिग क्लबहरु न्युक्यासल, एभर्टन, ब्राइटोन, वर्नली र फुलहले समेत आ आफ्नो खेलमा जित निकाले । च्याम्पियनसिप क्लब स्टोक सिटीले समेत तेस्रो डिभिजनको क्लब गिलिंगहमबिरुद्ध १–० को संघर्षपूर्ण जित निकाल्यो ।७ महिना देखि बन्द रहेको फुटसल आज (बुधबार)बाट खुल्ला भएको छ । नेपाल फुटसल व्यवसायी संघले आजबाट नियमित सञ्चालन गर्ने घोषणा गरेका छन् ।फुटसल व्यवसायी संघको मंगलबार बसेको बैठकले कोरोना महामारीको त्रासका कारण देशभर ठप्प रहेको फुटसल सञ्चालनमा ल्याउने घोषणा गरेको हो । युएईमा जारी १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा राजस्थान रोयल्सले विजयी सुरुवात गरेको छ ।मंगलबार राति भएको खेलमा चेन्नई सुपर किङ्सलाई १६ रनले पराजित गर्दै राजस्थानले सुखद सुरुवात गरेको हो । सारजाहमा क्रिकेट मैदानमा राजस्थानले दिएको २ सय १७ रनको फराकिलो लक्ष्यसहित जवाफी ब्याटिङ गरेको चेन्नईले २० ओभरमा ६ विकेट गुमाएर २ सय रन मात्र बनाउन सक्यो ।चेन्नईका फाप डु प्लेसिसीले ७२ रनको अर्धशतकीय इनिङ्स खेलेपनि टोलीलाई जित दिलाउन सकेनन् । यस्तै शेन वाटसनले ३३ तथा केदार जादबले २२ रन बनाए । मुराली विजय २१ रनमा आउट हुँदा साम करनले १७ रन जोडे । कप्तान महेन्द्र सिंह धोनी २० रनमा अविजित रहे ।राजस्थानका राहुल टेवाटियाले ३ विकेट लिए । श्रेयास गोपाल, जोफ्रा आर्चर र टम करनले १र१ विकेट लिए । यस अघि टस हारेर पहिले ब्याटिङ गरेको राजस्थानले २० ओभरमा ७ विकेट गुमाएर २ सय १६ रन बनाएको थियो । राजस्थानको फराकिलो स्कोरमा सन्जु सामसन र कप्तान स्टिभ स्मिथले अर्धशतकीय इनिङ्स खेले ।सामसनले ३२ बलमा ७४ रनको अर्धशतकीय इनिङ्स खेले । स्मिथले ४७ बलमा ६९ रन बनाए । यस्तै जोफ्रा आर्चरले अविजित २७ रन जोड्दा टम करनले अविजित १० रन जोडे ।चेन्नईका लागि साम करनले ३ विकेट लिए । यस्तै दिपक चाहर, पियुस चावाला र लुंगी एनजिडीले एक एक विकेट लिए । जितसँगै राजस्थानले पहिलो खेलमै महत्वपूर्ण २ अंक जोडेको छ ।चेन्नईले भने पहिलो हार व्यहोरेको छ । पहिलो खेलमा चेन्नईले साविकको विजेता मुम्बई इन्डियन्सलाई ५ विकेटले हराएको थियो ।युएईमा जारी इन्डियन प्रिमियर लिग (आईपीएल) टी–ट्वान्टी क्रिकेटमा रोयल च्यालेन्जर्स बैंगलोरले विजयी सुरुवात गरेको छ । दुबई सोमबार राति भएको खेलमा सनराइजर्स हैदराबादलाई १० रनले पराजित गर्दै बैंगलोरले सुखद सुरुवात गरेको हो ।दुबई अन्तराष्ट्रिय क्रिकेट रंगशालामा बैंगलोरले दिएको १ सय ६४ रनको लक्ष्यसहित जवाफी ब्याटिङ गरेको हैदराबाद १९ ओभर ४ बलमा अलआउट हुँदै १ सय ५३ रनमा समेटियो । हैदराबादका लागि जोनी बेयरस्टोले ६१ रनको अर्धशतकीय इनिङ्स खेले पनि टोलीलाई जित दिलाउन सकेनन् । यस्तै मनिस पाण्डेले ३४ तथा प्रियाम गार्गले १२ रन बनाए । कप्तान डेभिड वार्नर ६ रनमा आउट भए ।हैदराबादका युजभेन्द्र चाहलले ३ विकेट लिए । शिवम डुबे र नाभदिप सैनीले २र२ विकेट लिए । डेल स्टेनको नाममा एक विकेट रह्यो । यस अघि टस हारेर पहिले ब्याटिङ गरेको बैंगलोरले २० ओभरमा ५ विकेट गुमाएर १ सय ६३ रन बनाएको थियो । बैंगलोरका लागि डेभदत्त पडीक्कल र एबी डी भिलियर्सले अर्धशतकीय इनिङ्स खेले ।डेब्यु खेलाडी पडीक्कलले बैंगलोरका लागि ५६ रनको उत्कृष्ट इनिङ्स खेले । पहिलो विकेटका लागि २० वर्षीय पडीक्कलले आरोन फिन्चसँग ९० रनको साझेदारी गरे । फिन्च २९ रनमा आउट भए । यस्तै डी भिलियर्सले ५१ रनको अर्धशतकीय इनिङ्स खेले । कप्तान विराट कोहली १४ रनमा आउट हुँदा शिवम डुबेले ७ रन बनाए ।हैदराबादका विजय शंकर, थानगारासु नटराजन र अविशेक शर्माले १–१ विकेट लिए । जितसँगै बैंगलोरले पहिलो खेलमा २ अंक जोडेको छ । हैदराबादले भने हारबाट प्रतियोगिताको सुरुवात गरेको छ ।म्यानचेस्टर युनाइटेडले इंग्लिस प्रिमियर लिग फुटबलको पहिलो खेलमै हार व्यहोरेको छ । शनिबार राति भएको सिजनको पहिलो खेलमा युनाइटेड घरेलु मैदानमा क्रिस्टल प्यालेससँग ३–१ गोल अन्तरले पराजित भएको हो ।ओल्ड ट्राफोर्डमा क्रिस्टललाई जित दिलाउन विल्फ्रेड जाहाले दुई गोल गरे । यस्तै एन्ड्रोस टाउनसेन्टले एक गोल गरे । युनाइटेडका डेब्यु खेलाडी डोनी भान डी विकले एक गोल फर्काए । खेलको सातौं मिनेटमा टाउनसेन्डले गोल गर्दै क्रिस्टललाई १–० को अग्रता दिलाएका थिए ।७४ औं मिनेटमा जाहाले पेनाल्टीमा गोल गर्दै क्रिस्टललाई २–० को अग्रता दिलाए । युनाइटेडका भिक्टर लेन्डीलोफले ह्याण्डबल गरेपछि क्रिस्टलले पेनाल्टी पाएको थियो । जसमा जोर्डन एयुको पेनाल्टी प्रहार युनाइटेडका गोलकिपर डेभिड डी गियाले बचाए ।तर, डी गियाले पेनाल्टी रोक्दा नियम विपरित अघि बढेको भन्दै भीएआरको सहायताबाट क्रिस्टललाई पुनस्पेनाल्टीको अवसर दिईएको थियो । उक्त अवसरमा जाहाले सहजै गोल गरे । खेलको ८० औं मिनेटमा डेब्यु खेलाडी विकले गोल गर्दै युनाइटेडलाई २–१ को स्थितिमा ल्याए ।त्यसपछि खेलको ८५ औं मिनेटमा जाहाले व्यक्तिगत दोस्रो गोल गर्दै क्रिस्टललाई ३–१ को जित दिलाए । जितसँगै क्रिस्टलले २ खेलमा ६ अंक जोडेको छ । क्रिस्टल लिगको दोस्रो स्थानमा रहेको छ ।क्रिस्टलको यो लगातार दोस्रो जित हो । पहिलो खेलमा क्रिस्टलले साउथह्याम्पटनलाई १–० ले हराएको थियो । युनाइटेडले भने हारबाट सिजनको सुरुवात गरेको छ ।साविक उपविजेता चेन्नई सुपर किङ्सले १३ औं संस्करणको इन्डियन प्रिमियर लिग (आईपीएल) टी–ट्वान्टी क्रिकेटमा विजयी सुरुवात गरेको छ ।युएईको अबुधाबीमा शनिबार भएको उद्घाटन खेलमा साविक विजेता मुम्बई इन्डियन्सलाई ५ विकेटले पराजित गर्दै चेन्नईले सुखद सुरुवात गरेको हो । शेख जायद स्टेडियममा मुम्बईले दिएको १ सय ६३ रनको लक्ष्य चेन्नईले १९ ओभर २ बलमा ५ विकेट गुमाएर पुरा गर्यो ।चेन्नईको जितमा अम्बाती रायाडुले ७१ रनको अर्धशतकीय इनिङ्स खेलेका थिए । यस्तै फाप डु प्लेसिसले अविजित रहदै ५५ रनको अर्धशतकीय इनिङ्स खेले ।साम करनले १८ तथा रबिन्द्र जडेजाले १० रन जोड्दा कप्तान महेन्द्र सिंह धोनी सुन्य रनमा अविजित रहे । मुम्बईका ट्रेन्ड बोल्ट,जेम्स प्याटीनसन, जस्प्रित बुम्राह, हार्दिक पाण्डय र राहुल चाहरले १–१ विकेट लिए । यस अघि टस हारेर पहिले ब्याटिङ गरेको मुम्बईले २० ओभरमा ९ विकेट गुमाएर १ सय ६२ रन बनाएको थियो । मुम्बईका लागि सौरभ तिवारीले ४२ रन बनाउदा क्विनटन डी ककले ३३ रन बनाए । केइरन पोलार्डले १८ रन जोडे । यस्तै कप्तान रोहित शर्मा १२,सूर्यकुमार यादब १७ तथा हार्दिक पाण्डयले १४ रन बनाए ।चेन्नईका लुंगी एनजिडीले ३ विकेट लिए । यस्तै रबिन्द्र जडेजा र दिपक चाहरले २र२ विकेट लिए । साम करण र पियुस चावालाको नाममा १–१ विकेट रह्यो । जितसँगै चेन्नईले मुम्बईसँग गत वर्षको फाइनलमा व्यहोरेको हारको बदला लिएको छ । गत वर्षको फाइनलमा मुम्बईले चेन्नईलाई १ रनले हराएको थियो ।यस्तै कप्तान धोनीले चेन्नईका लागि आफ्नो कप्तानीमा १०० औं जित पुरा गरेका छन् ।अखिल नेपाल फुटबल संघ (एन्फा)ले फुटबल प्रशिक्षण खुला गर्न सरकारसँग माग गरेको छ । एन्फाका पदाधिकारीहरुले आज राष्ट्रिय खेलकूद परिषद् (राखेप)का सदस्य सचिव रमेशकुमार सिलवाललाई भेटेर खेलाडीहरु निकै मारमा परेकाले उनीहरुलाई प्रशिक्षणको वातावरण तयार गरिदिन अनुरोध गरेका हुन् ।विस्तारै सवै क्षेत्र खुला गर्दै गएकाले अब खेलाडीको प्रशिक्षण पनि सरकारले खुला गर्नुपर्ने एन्फा अध्यक्ष कर्माछिरिङ शेर्पाले बताए। उनले खेल क्षेत्रलाई चलायमान बनाउनका लागि सरकारले प्रशिक्षणको अनुमति दिनुपर्ने उल्लेख गरेका छन्।प्रारम्भमा सरकारले प्रशिक्षणको बाटो खोली दिनुपर्ने अध्यक्ष शेर्पाको माग थियो । खेलाडीलाई अभ्यासमा फर्काउन अब ढिला गर्न नहुने उनको भनाइ थियो । विश्वका विभिन्न मुलुकमा जस्तै नेपालमा पनि बिना दर्शक प्रतियोगिताहरु सञ्चालन गर्न सकिनेतर्फ एन्फाले सरकारको ध्यानाकर्षण गराएको छ । सो अवसरमा राखेप सदस्य सचिव सिलवालले खेलाडीका लागि प्रशिक्षणको वातावरण बनाउन आफुले सक्दो पहल गर्ने आश्वासन दिए।एन्फा प्रवक्ता किरण राईले केही देशले अन्तर्राष्ट्रिय मैत्रीपूर्ण फुटबल प्रतियोगिताका लागि एन्फालाई प्रस्ताव गरेको जानकारी दिए । आगामी नोभम्बर र डिसेम्बर महिनामा मैत्रीपूर्ण खेलका लागि एन्फालाई प्रस्ताव आएको उनले बताए। बङ्गलादेश, मङ्गोलियालगायत देशले खेलका लागि प्रस्ताव गरेको छ । उक्त प्रस्तावबारे एन्फाले छलफल अघि बढाएको प्रवक्ता राईको भनाइ छ ।सरकारले गत चैत महिनादेखि बन्द प्रशिक्षण अन्तर्राष्ट्रिय प्रतियोगिताका लागि भदौ १ गतेदेखि खुला गर्ने निर्णय गरेको थियो । काठमाडौँ उपत्यकामा कोरोना भाइरसको सङ्क्रमण ह्वात्तै बढेपछि फुटबलको प्रशिक्षण रोकिएको थियो । एन्फाले खेलाडीलाई प्रशिक्षण शुरु गराउन भन्दै खेलाडीलाई क्वारेन्टिनमा राखेको थियो । सो क्रममा खेलाडीहरुको पिसिआर परीक्षण समेत गरिएको थियो ।उद्योगी व्यपारीले मात्र मनग्य आम्दानी गर्न सक्छ भन्ने भ्रम छ तर फुटवलरले समेत वार्षिक अरवौ आम्दानी गर्ने गरेको छ । यस वर्ष सर्वाधिक आम्दानी गर्ने मध्येका ४ फुटवर रहेका छन् ।फोर्ब्सका अनुसार बार्सिलोनाका कप्तान लियोनल मेस्सी सन् २०२० मा सर्वाधिक आम्दानी गर्ने फुटबलर बनेका बने । फोर्ब्स म्यागजिनले सोमबार सार्वजनिक गरेको सूची अनुसार अर्जेन्टिनाका मेस्सी सर्वाधिक कमाई गर्ने फुटबलर बनेका हुन् ।फोर्ब्सको अनुसार मेस्सीको कमाई १ सय २६ मिलियन अमेरिकी डलर रहेको छ । रोनाल्डोको १ सय १७ मिलियन डलर रहेको छ । पेरिस सेन्ट जर्मेन (पीएसजी) का ब्राजिलियन स्टार नेयमार ९६ मिलियन डलरसहित तेस्रो स्थानमा रहेका छन् । पीएसजीकै युवा स्टार केलियन एमबाप्पे पहिलो पटक सूचीको चौंथो स्थानमा परेका छन् ।एमबाप्पेको कमाई ४२ मिलियन अमेरिकी डलर रहेको छ । लिभरपुलका मोहमद सलाह ३७ मिलियन अमेरिकी डलर सहित पाँचौं स्थानमा रहेका छन् ।यस्तै ३४ मिलियनसहित म्यानचेस्टर युनाइटेडका पाउल पोग्बा छैटौं, ३३ मिलियन कमाई गरेका बार्सिलोनाका एन्टोनियो ग्रिजम्यान सातौं र २९ मिलियनसहित रियल मड्रिडका ग्यारेथ बेल आठौं स्थानमा छन् ।त्यस्तै बायर्न म्युनिखका रोबर्ट लेवान्डोस्की २८ मिलियनसहित नवौं र म्यानचेस्टर युनाइटेडका डेभिड डी गिया २७ मिलियनसहित दशौँ स्थानमा रहेका छन् ।मेस्सीले युभेन्ट्सका क्रिस्टियानो रोनाल्डोलाई पछि पारेका हुन् । गत वर्ष पोर्चुगिज रोनाल्डो सर्वाधिक कमाउने खेलाडी रहेका थिए ।बार्सिलोनाका कप्तान लियोनल मेस्सी सन् २०२० मा सर्वाधिक आम्दानी गर्ने फुटबलर बनेका छन् । फोर्ब्स म्यागजिनले सोमबार सार्वजनिक गरेको सूची अनुसार अर्जेन्टिनाका मेस्सी सर्वाधिक कमाई गर्ने फुटबलर बनेका हुन् ।फोर्ब्सको अनुसार मेस्सीको कमाई १ सय २६ मिलियन अमेरिकी डलर रहेको छ । रोनाल्डोको १ सय १७ मिलियन डलर रहेको छ । पेरिस सेन्ट जर्मेन (पीएसजी) का ब्राजिलियन स्टार नेयमार ९६ मिलियन डलरसहित तेस्रो स्थानमा रहेका छन् ।मेस्सीले युभेन्ट्सका क्रिस्टियानो रोनाल्डोलाई पछि पारेका हुन् । गत वर्ष पोर्चुगिज रोनाल्डो सर्वाधिक कमाउने खेलाडी रहेका थिए ।पीएसजीकै युवा स्टार केलियन एमबाप्पे पहिलो पटक सूचीको चौंथो स्थानमा परेका छन् । एमबाप्पेको कमाई ४२ मिलियन अमेरिकी डलर रहेको छ । लिभरपुलका मोहमद सलाह ३७ मिलियन अमेरिकी डलर सहित पाँचौं स्थानमा रहेका छन् ।यस्तै ३४ मिलियनसहित म्यानचेस्टर युनाइटेडका पाउल पोग्बा छैटौं, ३३ मिलियन कमाई गरेका बार्सिलोनाका एन्टोनियो ग्रिजम्यान सातौं र २९ मिलियनसहित रियल मड्रिडका ग्यारेथ बेल आठौं स्थानमा छन् ।त्यस्तै बायर्न म्युनिखका रोबर्ट लेवान्डोस्की २८ मिलियनसहित नवौं र म्यानचेस्टर युनाइटेडका डेभिड डी गिया २७ मिलियनसहित दशौँ स्थानमा रहेका छन् ।लिग वान अन्तर्गत तनावपूर्ण खेलमा पेरिस सेन्ट जर्मेन (पीएसजी) पराजित बनेको छ । आइतबार राति भएको लिगको आफ्नो दोस्रो खेलमा पीएसजी घरेलु मैदानमा मार्सीलेसंग १–० ले पराजित बनेको हो ।दोस्रो हाफको इन्जुरी समयमा पीएसजीका तीन सहित ५ खेलाडीले रातो कार्ड पाएका थिए । खेलको अन्तिम मिनेटमा पीएसजी स्टार नेयमारले समेत रातो कार्ड खादै मैदानबाट बाहिरिनु परेको थियो । खेलको ३१ औं मिनेटमा अफसाइड बिट गर्दै फ्लोयिन थुविनले पाहुना टोलीका लागि विजयी गोल गरेका थिए । दोस्रो हाफको इन्जुरी समय झडपमा परिणत भएको थियो ।वैकल्पिक खेलाडीको रुपमा मैदान छिरेका पीएसजीका लिएन्ड्रो परेडेस र लेविन कुर्वावा तथा मार्सिलेका जोर्डन अमावी र डेरियो बेनेडेटोसंगै नेयमारलाई मैदान बाहिर पठाईएको थियो । मैदान बाहिरिने क्रममा ब्राजिलियन फरवार्डले आफुमाथि जातिय टिप्पणी गरिएको बताएका थिए ।लिग वानको सुरुवाती दुई खेलमा पीएसजीले हार ब्यहोरेको छ । सन् १९८४–८५ पछि पहिलो पटक लिग वानमा पीएसजी सुरुवाती दुई खेलमा पराजित बनेको हो । पीएसजीको घरेलु मैदानमा करिब ५ हजार दर्शक उपस्थित रहेका थिए । खेल अवधिभर १७ वटा कार्ड रेफ्रीले देखाएका थिए । लिग वानको खेलमा यो कीर्तिमानी कार्ड संख्या हो ।रेफ्रीले भिडियो फुटेजको सहायता मार्फत नेयमारलाई कार्ड देखाएका थिए । उनले अल्वारो गोन्जालेजको टाउकोमा हातले हानेको देखिन्थ्यो । अष्ट्रेलियाबिरुद्धको दोस्रो एकदिवसीय क्रिकेटमा इङ्ल्याण्ड विजयी बनेको छ । इङ्ल्याण्डको जितसंगै तीन म्याचको सिरिज १–१ को बराबरी भएको छ  ।आईतबार म्यान्चेष्टरमा भएको खेलमा घरेलु टोली इङ्ल्याण्डले अष्ट्रेलियालाई २४ रनले हराएको हो । २ सय ३२ रनको लक्ष्य पछ्याएको अष्ट्रेलिया ८ बल बाँकी छदै २ सय ७ रनमा समेटियो । कप्तान आरोन फिन्चले ७३, मारनस लबसचगनेले ४८ र एलेक्स केरीले ३६ रन बनाउनु बाहेक अन्यको प्रर्दशन उल्लेख्य रहन सकेन ।इङ्ल्याण्डका साम कुरान, जोफ्रा आर्चर र क्रिस वाक्सले समान ३–३ विकेट लिए । आदिल रसिदले १ विकेट हात पारे । यसअघि, म्यानचेस्टरमा टस जितेर पहिले ब्याटिङ गरेको इंग्ल्यान्डले ५० ओभर खेल्दै ९ विकेट गुमाएर २ सय ३१ रन बनायो ।अष्ट्रेलियाका एडम जाम्पाले ३ विकेट लिए । मिचेल स्टार्कको नाममा २ विकेट रह्यो । सिरिज अन्तर्गत पहिलो खेलमा अष्ट्रेलियाले १९ रनको जित निकालेको थियो । तीन खेलको सिरिज अन्तर्गत दुई टिमबीचको तेस्रो तथा अन्तिम खेल बुधबार हुनेछ ।क्याटलान क्लब बार्सिलोनाले प्रि–सिजनको मैत्रीपुर्ण खेलमा सहज जित हात पारेको छ । बार्सिलोनाले दोस्रो डिभिजिनको क्लब जिम्नास्टिक डि टारागोनामाथि ३–१ को सहज जित हात पारेको हो ।बार्सिलोनाको सहज जितमा औसमाने डेम्वेले, एन्टोइन ग्रिजमन र फिलिपे कौटिन्होले गोल गरे । जिम्नास्टिकका जाभी बोनिल्लाले एक गोल फर्काए । बार्सिलोना छाड्ने सनसनी पुर्ण निर्णय गरेर यु टर्न भएका अर्जेन्टिनी स्टार लियोनेल मेस्सीले टोलीको कप्तानी गर्दै पहिलो खेल खेले ।उनले रोनाल्ड कोम्यानको प्रशिक्षणमा ४५ मिनेट मैदानमा बिताएका थिए । खेलको छैटौ मिनेटमा औसमाने डेम्वेलेको गोलबाट बार्सिलोनाले अग्रता लिएको थियो । १७औं मिनेटमा एन्टोइन ग्रिजमनले पेनाल्टीमा गोल गर्दै बार्सिलोनालाई २–० ले अघि बढाए । ३१औं मिनेटमा जाभी बोनिल्लाले गोल गर्दै खेललाई पहिलो हाफमा २–१ को अग्रता दिलाए ।दोस्रो हाफमा बार्सिलोनाले पुरै टोली परिवर्तन गरेको थियो । दोस्रो हाफमा नै अवसर पाएका ब्राजिली फिलिपे कौटिन्होलो गोल गर्दै बार्सिलोनालाई ३–१ को सहज जित दिलाए । यस जितसँगै बार्सिलोनाले ला लिगाको लागि तयार रहेको संकेत दिएको छ । बार्सिलोनाले १६ सेप्टेम्वरमा जिरोनासँग अर्को मैत्रीपुर्ण खेल खेल्दैछ । त्यसपछि बार्सिलोनाले २७ सेप्टेम्वर भिल्लारियलसँग खेल्दै ला लिगाको शुरुवात गर्नेछ ।अन्तराष्ट्रिय क्रिकेट परिषद (आईसीसी) को टी–ट्वान्टीको बलिङ वरीयतामा नेपालका सन्दीप लामिछानेको वरीयता खस्किएको छ । आईसीसीले सार्वजनिक गरेको नयाँ वरीयता अनुसार नेपाली क्रिकेटका ग्लोबल आइकन सन्दीपको वरीयता एक स्थान खस्किएको हो ।नयाँ वरीयतामा सन्दीप ८० औं स्थानमा रहेका छन् । उनले ३ सय ८९ रेटिङ अंक पाएका छन् । यस अघि सन्दीप ७९ औं स्थानमा रहेका थिए ।बलिङ वरीयतामा अफगानिस्तानका राशिद खान शीर्ष स्थानमा रहदा मुजिब उर रहमान दोस्रो स्थानमा रहेका छन् । अष्ट्रेलियाका एस्टन अगर तेस्रो, दक्षिण अफ्रिकाका ताब्रेज सामी चौंथो र अष्ट्रेलियाका एडम जाम्पा पाँचौं स्थानमा रहेका छन् ।यस्तै नेपालका पूर्व कप्तान पारस खड्का ब्याटिङ वरीयताको ७० औं स्थानमा रहेका छन् । पारसले ४ सय रेटिङ अंक पाएका छन् ।त्यस्तै इंग्ल्यान्डका डाविड मालन टी–ट्वान्टीको ब्याटिङ वरीयताको शीर्ष स्थानमा उक्लिएका छन् । उनले पाकिस्तानका बाबर आजमलाई पछि पारेका हुन् । टी– ट्वान्टीको राष्ट्रिय वरीयतामा नेपाल १५ औं स्थानमा यथावत रहेको छ ।नेपालको टी–ट्वान्टीमा ११ औं स्थान सर्वाधिक उच्च वरीयता हो ।क्रिस्टियानो रोनाल्डोले राष्ट्रिय टिमबाट सय गोलको कीर्तिमान पुरा गरेको खेलमा पोर्चुगलले नेसन्स लिग फुटबलमा जित हात पारेको छ ।मंगलबार राति रोनाल्डोको दुई गोलको सहयोगमा पोर्चुगलले स्विडेनलाई २–० ले हराएको हो । पहिलो हाफको अन्तिम मिनेटमा गोल गर्दै रोनाल्डोले पोर्चुगललाई अघि बढाएका थिए । डिबक्स बाहिरबाट उनले प्रहार गरेको फ्रिकिकले जाली चुमेको थियो । सो गोलसंगै रोनाल्डोले पोर्चुगलको जर्सीमा सय गोल पुरा गरेका थिए ।पोर्चुगलका कप्तान समेत रहेका रोनाल्डोले ७२ औं मिनेटमा दोस्रो गोल गर्दै पोर्चुगलको जित सुनिश्चित गरे । उनले राष्ट्रिय टिमबाट आफ्नो गोल संख्या १ सय १ पुर्याएका छन् । उनी राष्ट्रिय टिमबाट सय गोल पुरा गर्ने पहिलो युरोपेली फुटबलर बने । राष्ट्रिय फुटबल टिमबाट इरानका अली डेईले मात्र रोनाल्डो भन्दा बढी अन्तराष्ट्रिय गोल गरेका छन् । उनले सन् १९९३ देखि २००६ सम्म १ सय ९ अन्तराष्ट्रिय गोल गरेका छन् ।अन्तराष्ट्रिय फुटबलमा राष्ट्रिय टिमबाट सर्वाधिक गोल गर्ने खेलाडीको रुपमा भारतका सुनिल क्षेत्रीले ७२ र अर्जेन्टिनाका लियोनल मेस्सीले ७० गोल गरेका छन् । गुस्ताव स्वेन्सन दोहोरो पहेलो कार्ड खादै मैदान बाहिरिएपछि घरेलु टोली स्विडन पहिलो हाफमै १० खेलाडीमा सिमित बनेको थियो । घरेलु मैदानमा पोर्चुगलबिरुद्ध स्विडेनले खासै प्रभाव जमाउन सकेन ।पछिल्लो नतिजासंगै पोर्चुगलले नेसन्स लिग फुटबलको सुरुवाती दुवै खेलमा जित निकालेको छ । पछिल्लो हप्ता रोनाल्डो बिनाको पोर्चुगलले क्रोएसियामाथि ४–१ को शानदार जित निकालेको थियो । पोर्चुगल नेसन्स लिग फुटबलको उपाधि रक्षा गर्ने अभियानमा अग्रसर देखिएको छ । गत बर्ष नेदरल्याण्ड्सलाई १–० ले हराउँदै पोर्चुगलले उपाधि जितेको थियो ।१९ बर्षको उमेरमा रोनाल्डोले सन् २००४ को युरो कपमा पहिलो अन्तराष्ट्रिय गोल गरेका थिए ।पेरिस सेन्ट जर्मेन (पीएसजी) का फरवार्ड केलियन एम्बाप्पेलाई कोरोना संक्रमण पुष्टि भएको छ । फ्रान्सेली फरवार्डको कोरोना परिक्षणको क्रममा पोजेटिभ देखिएको हो ।कोरोनाबाट संक्रमित बनेपछि एम्बाप्पेले मंगलबार राति नेसन्स लिगमा क्रोएसियाबिरुद्ध हुने खेल गुमाउनेछन् । २१ बर्षिया फरवार्डले नेसन्स लिगको पहिलो खेलमा स्विडेनलाई हराउने क्रममा एक गोल गरेका थिए । संक्रमित भएको पत्ता लागेपछि उनी टिम बाहिर रहेका छन् । उनलाई सोमबारनै घर पठाईएको छ ।फ्रान्सले घरेलु मैदानमा मंगलबार राति क्रोएसियासंग प्रतिस्पर्धा गर्दैछ । ‘यूईएफएद्धारा सोमबार गरिएको परिक्षणमा उनको रिपोर्ट पोजेटिभ आएको छ । उनलाई प्रशिक्षणबाट अलग गरिएको छ । र घर फर्काईएको छ ।’ फ्रान्स फुटबल महासंघद्धारा जारी बिज्ञप्तीमा भनिएको छ ।‘टिममा समावेश हुनु अघि पनि एम्बाप्पेको परिक्षण गरिएको थियो । जसमा उनको रिपोर्ट नेगेटिभ आएको थियो ।’ उसले भनेको छ । गत सिजनको च्याम्पियन पीएसजीले बिहिबार रेसिङ लेन्सबिरुद्ध खेल्दै लिग वान उपाधिको रक्षा थाल्नेछ । गत महिनामात्र एम्बाप्पे प्रेरित पीएसजी च्याम्पियन्स लिग फुटबलको फाइनलमा पराजित बनेको थियो ।कोरोना महामारीको कारण खेलाडी संक्रमित बनेपछि लिग वानको पहिलो खेल स्थगित बनेको थियो । लिग कमिटिले एक टिमका तीन भन्दा बढी खेलाडीमा कोरोना संक्रमण देखिएपछि सो खेल रद्ध गर्ने नियम तय गरेको छ ।क्यारेबियन प्रिमियर लिग (सीपीएल) टी–ट्वान्टी क्रिकेटमा नेपाली लेग स्पिनर सन्दीप लामिछाने सम्मिलित जमैका तालावाजले फाइनल प्रवेशका लागि आज (मंगलबार) राति ट्रिन्बागो नाइट राइडर्ससंग प्रतिस्पर्धा गर्दैछ ।लिग चरणमा चौथो स्थानमा रहँदै सेमिफाइनल पुगेको जमैकाले शीर्ष स्थानको नाइट राइडर्ससँग खेल्ने लागेको हो । ब्रायन लारा क्रिकेट स्टेडियममा हुने पहिलो सेमिफाइनल खेल मंगलबार नेपाली समय अनुसार राति पौने ८ बजे सुरु हुनेछ ।पहिलो सेमिफाइनल खेलको विजेताले फाइनलमा स्थान बनाउने छ । दोस्रो सेमिफाइनलमा गुएना अमेजन वारियार्स र सेन्ट लुसिया जोउक्स भिड्ने छन् । दोस्रो सेमिफाइनल बुधबार हुनेछ ।लिग चरणमा जमैकाले १० खेलमा ३ जित निकाल्दै ७ अंकका साथ सेमिफाइनलमा स्थान बनाएको थियो । यता नाइट राइडर्स भने प्रतियोगितामा अपराजित रहेको छ । निकै लयमा रहेको उसको १० खेलमा २० अंक जोड्दै शीर्ष स्थानमा रहेको छ ।नेपालका ग्लोबल आइकन सन्दीपले लिग चरणको १० खेल खेल्दै ९ इनिङस बलिङ गर्दा १२ विकेट लिन सफल भएका छन् । निकै राम्रो इकोनमिमा बलिङ गर्दै आएका सन्दीप सर्वाधिक विकेट लिने खेलाडीको सूचीमा पाचौं स्थानमा छन् ।नेसन्स लिग फुटबलमा इटालीले नेदरल्याण्ड्समाथि जित निकालेको छ । सोमबार राति समूह बीको खेलमा इटालीले घरेलु टोली नेदरल्याण्ड्सलाई १–० ले हराएको हो ।डच टिममाथि साँघुरो जित निकाल्दै इटाली तालिकाको शीर्ष स्थानमा उक्लिएको छ । इटालीको जितमा पहिलो हाफमा निकोलो बरेलाले हेडमार्फत एकमात्र गोल गरेका थिए । एभर्टनका फरवार्ड मोइन केनले इटालीको अग्रता बढाउने अवसर गुमाएका थिए ।घरेलु टोलीका मेम्फिस डिपेले समेत अन्तिम समयमा गोलको अवसर खेर फालेका थिए । सोही समूहको अर्को खेलमा पोल्याण्ड तालिकाको दोस्रो स्थानमा उक्लियो । उसले बोस्निया हर्जगोभिनामाथि २–१ को जित निकाल्यो ।वेस्ट ह्यामका विङ्गर कामिल ग्रास्की र कामिल ग्लिकले पाहुना टोलीका लागि गोल गरेका थिए । हारिस हाजराडोविकले पेनाल्टीमा घरेलु टोली बोस्नियालाई सूरुवाती अग्रता दिलाएका थिए ।समूहमा इटाली २ खेलबाट ४ अंक सहित शीर्ष स्थानमा छ । दोस्रो स्थानको पोल्याण्ड र नेदरल्याण्ड्सको समान ३ अंक छ । पुछारको बोस्नियाको १ अंक छ । अंशु फातीको कीर्तिमानी गोलमा स्पेनले यूईएफए नेसन्स लिग फुटबलमा युक्रेनलाई हराएको छ ।आईतबार राति भएको खेलमा फातीले ९५ बर्षको पुरानो कीर्तिमान तोड्दै स्पेनका लागि सबैभन्दा कम उमेरमा सिनियर राष्ट्रिय टिमबाट गोल गर्ने खेलाडी बनेको खेलमा स्पेनले युक्रेनलाई ४–० ले हराएको हो ।उनले १७ बर्ष ३ सय ११ दिनको कम उमेरमा स्पेनका लागि सिनियर राष्ट्रिय टिमबाट गोल गर्न सफल रहे । फाती च्याम्पियन्स लिगको इतिहास र स्पेनिस लिगमा समेत सबैभन्दा कम उमेरमा गोल गर्ने खेलाडी हुन् ।पहिलो रोजाइमा मैदानमा उत्रिएका फाती नेसन्स लिगमा प्लेइङ सेटमा रहेर खेलको सुरुवात गर्ने सबैभन्दा युवा खेलाडी बनेका छन् । खेलमा अग्रता स्पेनले सर्जियो रामोसको दुई गोलमा लिएको थियो । तेस्रो मिनेटमा पेनाल्टीमा गोल गर्दै स्पेनलाई अघि बढाएका रामोसले २९ औं मिनेटमा ब्यक्तिगत दोस्रो गोल गर्दै स्पेनलाई सहज अवस्थामा पुर्याएका थिए ।रामोसले पछिल्ला १५ खेलमा स्पेनका लागि १० गोल गरेका छन् । ३४ बर्षका डिफेन्डरले देशका लागि २३ गोल पुरा गरेका छन् । म्यान्चेष्टर सिटीका नयाँ डिफेन्डर इरिक गार्सिया दोस्रो हाफमा बेकल्पिक खेलाडीको रुपमा स्पेनबाट डेब्यु गरे ।खेल सकिन ६ मिनेट बाँकी रहदाँ सिटीका नयाँ खेलाडी फेरान टोरेसले भलिमार्फत स्पेनका लागि चौथो गोल गरेका थिए । गिनी बिसाउमा जन्मिएका फाती ५ बर्षको उमेरमा परिवार सहित स्पेन आएका हुन् । ८४ बर्षको ईतिहासमा उनी स्पेनका सबैभन्दा कम उमेरका खेलाडी बनेका छन् ।पछिल्लो बिहिबार मात्र उनले जर्मनीबिरुद्धको खेलमा डेब्यु गरेका थिए । जुआन एराजुकिनले सन् १९२५ मा १८ बर्ष ३ सय ४४ दिनको उमेरमा स्विटरल्याण्डबिरुद्ध सबैभन्दा कम उमेरमा गोल गरेका थिए ।गत आईतबार बुल्गेरियाबिरुद्ध वेल्सबाट खेलेका एथम अमपादु सबैभन्दा कम उमेरमा नेसन्स लिगको प्लेइङ सेटमा रहेर खेलको खुरुवाती गर्ने खेलाडी थिए । उनले सन् २०१८ मा १७ बर्ष ३ सय ५८ दिनको उमेरमा रिपब्लिक अफ आयरल्याण्डबिरुद्ध डेब्यु गरेका थिए ।सन्दीप लामिछाने विकेट लिन सफल भए पनि क्यारेबियन प्रिमियर लिग (सीपीएल) अन्तर्गत उहाँ आबद्ध जमैका तालवाज भने आफ्नो नवौँ खेलमा पराजित भएको छ । ट्रिनिडाडस्थित ब्रायन लारा रङ्गशालामा शनिबार राति भएको खेलमा जमैका, बार्बाडोस ट्रिनिडाडसित सात विकेटले हारेको हो ।टस जितेर जमैकाले ब्याटिङ राजेको थियो । निर्धारित २० ओभरको खेलमा जमैकाले चार विकेटको क्षतिमा १६१ रन बनायो । एक सय ६२ रनको विजयी लक्ष्य बार्बाडोसले १८ दशमलव २ ओभरमा तीन विकेट गुमाएर पुरा गर्यो । बार्बाडोसका लागि कप्तान जेसन होल्डरले ६९ रन बनाए। यस्तै जोनाथन कार्टरले ४२ तथा मिचेल स्याटनरले अविजित रहँदै ३५ रनको योगदान दिए। बलिङतर्फ जमैकाका लागि सन्दीप, ओशाने थोमस र प्रिस्टन मस्वीनले एक एक विकेट लिए। किफायती बलिङ गर्ने क्रममा सन्दीपले ४ ओभरमा २६ रन खर्चेका थिए । उनले बार्बाडोसका कप्तान होल्डरको विकेट लिएका थिए।यसअघि ब्याटिङ गरेको जमैकाका लागि जेर्मेनी ब्ल्याकउडले सर्वाधिक ७४ रन बनाए । यसमा उनको चार छक्का र पाँच चौका सामेल थियो । यस्तै आन्द्रे रसेलले २८ बलमा पाँच छक्का र चार चौकाको मद्दतमा ५४ रनको अर्धसतकीय पारी खोले । ग्लेन फिलिप्सले १७ रन बनाए। बलिङतर्फ बार्बाडोसका जोसुवा बिशप, जेसन होल्डर, राशिद खान र हेडेन वाल्सले एक एक विकेट लिए।सन्दीप आबद्ध जमैकाले लिग चरणको अब एक मात्र खेल खेल्न बाँकी छ । जमैका यसअघिनै सेमिफाइनलमा प्रवेश गरिसकेको छ । अङ्क तालिकाको चौथो स्थानमा रहेको जमैकाले अब सेमिफाइनल भने शीर्ष स्थानको ट्रिनबागो नाइट राइडर्ससित खेल्नुपर्ने छ । प्रतियोगितामा सन्दीपले उत्कृष्ट बलिङ गर्दै आएका थिए । उनले हालसम्म नौ खेलमा ११ विकेट लिन सफल भएका थिए ।स्पेनिस क्लब बार्सिलोनाका कप्तान लियोनल मेस्सी क्याम्प नाउमै बस्ने भएका छन् । सञ्चारमाध्यममा अन्तर्वार्ता दिदै मेस्सीले आफु क्लबमै बस्ने बताएका छन् । म बार्सिलोनामा रहन्छु र मेरो मनोवृत्ति परिवर्तन हुँदैन, मेस्सीले भनेका छन्, मैले क्लब, अध्यक्षलाई भने कि म जान चाहन्छु। म हरेक वर्ष भन्दै आएको छु ।यस अघि मेस्सीले बार्सिलोनालाई पत्र लेख्दै आफुले क्लब छाड्ने बताएका थिए । मेस्सी क्लबको प्रशिक्षणमा समेत सामेल भएका थिएनन् । मैले सोचे कि बार्सिलोना मेरो समय सकियो । दुखको कुरा म सधै मेरो करियर यहिँ अन्त्य गर्न चाहन्छु, मेस्सीले भनेका छन् ।तर, बार्सिलोना मेस्सीलाई क्लबमै राख्ने योजनामा रहेको थियो । यस्तै बार्सिलोनाले मेस्सीको रिलिज क्लज ७ सय मिलियन युरो समेत तोकेको थियो । कीर्तिमानी ६ पटकको बालोन डीुओर विजेता मेस्सी प्रिमियर लिग क्लब म्यानचेस्टर सिटी जाने चर्चा चलेको थियो । पछिल्लो १० दिन मेस्सी र बार्सिलोनाबीच निकै तिक्तता देखिएको थियो ।मेस्सीका एजेन्ट समेत रहेका उनका पिता जर्ज मेस्सी बुधबार बार्सिलोना आएर क्लबसँग छलफल गरेको थियो । उनले क्लबका अध्यक्ष जोसेप मारिया बर्टोमेउसँग भेट गरेका थिए ।मेस्सीले क्लबमा आफ्नो लागि यो वर्ष कठिन भएको बताउदै अध्यक्ष बर्टामेउले आफ्नो वाचा पुरा नगरेको समेत बताए । यो धेरै गाह्रो वर्ष थियो मैले प्रशिक्षण, खेल र ड्रेसिंग रूममा धेरै यातना भोगे, मेस्सीले भने, अध्यक्षले सधै भन्थे कि सिजनको अन्त्यमा मैले आफ्नो भविष्यको निर्णय गर्न पाउछु । छाड्ने या बस्ने इच्छा मेरो हुनेछ । तर, उनले वाचा पुरा गरेनन् ।मेस्सीले क्लबका लागि उपाधि जित्ने अभियानलाई कायम राख्ने समेत बताए । म एउटा जित्ने परियोजना चाहन्छु र लिजेण्ड बार्सिलोनाको रुपमा उपाधि जित्न चाहन्छु । सत्य यो हो की त्यहाँ लामो समयबाट कुनै परियोजना छैन, मेस्सीले थपे ।मेस्सीले बार्सिलोनाका मानिस र पत्रकारिताबाट आफु दुखी भएको बताए । बार्सिलोनिस्मोबारे मानिसहरुबाट र पत्रकारिताबाट सुनेको कुराले मलाई चित्त दुख्यो । त्यहाँ धेरै गलत मानिस छन् । यसलाई मलाई को कस्तो छ भनेर हेर्न मद्दत गर्यो, मेस्सीले थपे, जब मलाई यस क्लबप्रति मेरो प्रेमबारे प्रश्न गरियो यसले मलाई चोट पुर्रायो । बार्सिलोना प्रतिको मेरो प्रेम कहिल्लै बदलिने छैन ।मेस्सीले आफ्नो परिवारको चाहना समेत आफु बार्सिलोनामै रहेको बताए । जब मैले छाड्नेबारे मेरो श्रीमती र बच्चाहरुलाई बताए । क्रुर नाटक भयो । मेरो सबै परिवार रुन थाले । मेरो बच्चाहरु बार्सिलोना छाड्न चाहदैन थिए । उनीहरु स्कुल परिवर्तन गर्न चाहदैन थिए, मेस्सीले भने ।अर्जेन्टिनी फरवार्ड मेस्सी बार्सिलोनाका कीर्तिमानी खेलाडी हुन् । क्लबको एकेडेमीबाट हुर्किएका मेस्सीले बार्सिलोना बाहेक अन्य क्लबबाट खेलेका छैनन् ।मेस्सीले बार्सिलोनाबाट थुप्रै कीर्तिमान बनाएका छन् । मेस्सीले बार्सिलोनाबाट क्लब फुटबलको सबै उपाधि जितेका छन् । ३३ वर्षीय मेस्सीको सम्झौता २०२१ सम्म रहेको छ ।यूईएफए नेसन्स लिग फुटबलमा जर्मनी र स्पेनले १–१ गोलको बराबरी खेलेका छन् । बिहिबार राति समूह जीको खेलमा जर्मनी र स्पेनले १–१ गोलको बराबरी खेल्दै अंक बाँडेका हुन् ।खेलको ५१ औं मिनेटमा टिमो वार्नरको गोलमा जर्मनीले अग्रता बनाएको थियो । गोसेन्सको पासलाई सदुपयोग गर्दै वार्नरले जर्मनीलाई अघि बढाएका थिए । वार्नर भर्खरैमात्र ५४ मिलियन पाउण्डमा लण्डन क्लब चेल्सीसंग आबद्ध भएका छन् ।हारतर्फ उन्मुख स्पेनले दोस्रो हाफको इन्जुरी समयमा बराबरी गोल फर्कायो । रोड्रिगोको पासमा जोसे गायाले खेलको अन्तिम मिनेटमा स्पेनकालागि बराबरी गोल फर्काएका थिए ।प्रिमियर लिगको नवप्रवेशी क्लब लिड्समा क्लबको कीर्तिमानी २६ मिलियन पाउण्डमा आबद्ध भएका स्पेनका फरवार्ड रोड्रिगोले दुई सुन्दर अवसर गुमाएका थिए । दुवै टिम झण्डै १० महिनापछि अन्तराष्ट्रिय फुटबलमा फर्किएका हुन् ।स्पेनको राष्ट्रिय टिमको जिम्मेवारी एनरिकले दोस्रो पटक सम्हालेका हुन् । बार्सिलोनाका पूर्व प्रशिक्षक एनरिकेले खेलमार्फत राम्रो संकेत दिएका थिएका छन् । म्यान्चेष्टर सिटीमा आबद्ध नयाँ खेलाडी फेरन टोरेसको प्रर्दशन नयाँ थिएन । झण्डै २० मिलियन पाउण्डमा सिटी गएका टोरेसले आत्मविश्वासका साथ खेल प्रर्दशन गरेका थिए ।दोस्रो हाफमा उनको स्थानमा बार्सिलोनाका युवा स्टार अंशु फातीले डेब्यु गरेका थिए । १७ बर्षको उमेरमा फातीले स्पेनको राष्ट्रिय टिमबाट डेब्यु गरेका हुन् । स्पेनका गोलकिपर डी जियाले केही राम्रा प्रहारलाई जोगाएका थिए ।सन् २०१० को विश्वकप फाइनलपछि युरोपेली फुटबलका दुई पावर हाउस देश पहिलो भेटेका हुन् । जर्मनीको टिममा गत महिना च्याम्पियन्स लिगको उपाधि जितेका अधिकांश खेलाडी समावेश थिएनन् । सोही समूहको अर्को खेलमला युक्रेनले स्विटजरल्याण्डलाई २–१ ले हराउँदै ३ अंक बटुल्यो ।क्यारेबियन प्रिमियर लिग (सीपीएल) टी–ट्वान्टी क्रिकेटमा नेपाली राष्ट्रिय टोलीका लेग स्पिनर सन्दीप लामिछाने रहेको टिम जमैका तलाबाज र सेन्ट किट्स एन्ड नेभिस प्याट्रियट्सबीचको खेल नतिजा विहीन सकिएको छ ।ब्रायन लारा क्रिकेट स्टेडियममा वर्षाले खेल प्रभावित गरेपछि जमैका प्याट्रियट्सबीचको खेल नतिजा विहीन सकिएको हो । टस हारेर प्याट्रियट्सले ब्याटिङ गरिरहदा खेल वर्षाले रोकिएको थियो । खेल रोकिनु अघि प्याट्रियट्सले ५ ओभर ४ बलमा विना विकेटको क्षतिमा ४६ रन बनाएको थियो ।खेल नतिजा विहीन सकिएसँगै दुबै टिमले एक एक अंक पाएका छन् । जमैका ८ खेलमा ७ अंक जोडेर तालिकाको चौंथो स्थानमा रहेको छ । प्याट्रियट्स ९ खेलमा ३ अंकका साथ तालिकाको पुछारमा छ ।अन्तराष्ट्रिय क्रिकेट परिषद (आईसीसी) को टी–ट्वान्टीको ब्याटिङ वरीयतामा नेपालका पारस खड्काको वरीयता सुधार भएको छ ।आईसीसीले सार्वजनिक गरेको नयाँ वरीयता अनुसार पारसको ब्याटिङ वरीयता ४ स्थान सुधार भएको हो । नयाँ ब्याटिङ वरीयतामा पारस ७१ औं स्थानमा उक्लिएका छन् । यसअघि उनी ७५ औं स्थानमा रहेका थिए ।नेपालका ग्लोबल आइकन सन्दीप बलिङ वरीयता भने यथावत रहेको छ । नयाँ वरीयतामा सन्दीप ७९ औं स्थानमा रहेका छन् । टी( ट्वान्टीको राष्ट्रिय वरीयतामा नेपाल १५ औं स्थानमा यथावत रहेको छ । यसअघि पनि नेपाल १५ औं स्थानमा रहेको थियो ।नेपालको टी–ट्वान्टीमा ११ औं स्थान सर्वाधिक उच्च वरीयता हो । एसोसियट राष्ट्रमा नेपाल भन्दा अघि स्कटल्याण्ड र युएई रहेको छ । यस्तै,एकदिवसीय वरीयतामा नेपाल १६ औं स्थानमा रहेको छ ।ब्राजिली स्टार नेयमार सहित पेरिस सेन्ट जर्मेन (पीएसजी)का तीन खेलाडीलाई कोरोना भाईरसको संक्रमण देखिएको छ । पीएसजीका फरवार्ड नेयमार सहित एन्जल डी मारिया र लियोनार्दो परेडेसलाई कोरोना भाईरसको संक्रमण देखिएको बताईएको छ ।पीएसजीले समेत आफ्ना तीन खेलाडीलाई कोरोनाको संक्रमण देखिएको पुष्टि गरेको छ । ‘परिक्षण पश्चात तीन जना पीएसजीका खेलाडीमा कोरोना संक्रमणको पुष्टि भएको छ । र तीनै जना स्वास्थ्य प्रोटोकल अनुसार अघि बढिसकेका छन् ।’ क्लबले भनेको छ ।युरोपियन च्याम्पियन्स लिगको फाइनल खेलेको पीएसजीले लिग वानको नयाँ सिजनको सुरुवात गरेको छैन । पीएसजीले सेप्टेम्बर १० मा लिग वानको आफ्नो पहिलो खेल खेल्नेछ । कोरोनाकै महामारीका कारण नयाँ सिजन समेत प्रभावित बनेको छ । लिगको पहिलो खेलमै कोरोनाका कारण स्थगित गर्नुपरेको थियो ।कोरोनाले लिग प्रभावित बनेपछि पीएसजीलाई गत सिजनको लिग उपाधि हस्तान्तरण गरिएको थियो ।बार्सिलोना तथा अर्जेन्टिनाका कप्तान लियोनल मेस्सी अनुबन्धको लागि ७ सय मिलियन युरो रिलिज क्लज तिर्नु पर्ने भएको छ । स्पेनिस ला लिगाले आइतबार मेस्सी अनुबन्ध गर्ने क्लबले बार्सिलोनालाई ७ सय मिलियन युरो रिलिज क्लज तिर्नु पर्ने जनाएको छ ।एक विज्ञप्ति निकाल्दै ला लिगाले मेस्सीले क्लब छाड्न चाहेमा क्लबलाई सम्झौता अनुसारको रिलिज क्लज तिर्नु पर्ने बताएको छ । ला लिगाको निर्णयसँगै मेस्सीले फ्रि ट्रान्सफर र बार्सिलोनाको अनुमति बिना क्याम्प नाउ छाड्ने नपाउने भएका छन् ।तर, ७ सय मिलियन युरो रिलिज क्लज तिर्न सफल भएमा मेस्सीले बार्सिलोनाको सहमति बिना समेत क्लब छाड्न पाउने छन् । मेस्सीले गत साता क्लबलाई पत्र लेख्दै क्लब छाड्ने बताईसकेका छन् ।तर, बार्सिलोनाले भने यस समर ट्रान्सफरमा मेस्सीले क्लब छाड्न नसक्ने बताउँदै आएको छ । ला लिगाको निर्णयले समेत बार्सिलोनालाई राहत मिलेको छ । तर, मेस्सीलाई भने कठिन हुने भएको छ । अर्जेन्टिनी फरवार्ड मेस्सीको बार्सिलोनासँगको सम्झौता २०२१ सम्म रहेको छ ।मेस्सी आइतबार क्लबले गरेको कोरोनाको पीसीआर टेस्टमा समेत सहभागिता भएका थिएनन् । बार्सिलोनाले टिमको प्रशिक्षण अघि खेलाडीको पीसीआर गरेको हो । बार्सिलोनाले नयाँ सिजनका लागि सोमबारबाट प्रशिक्षण सुरु गर्दैछ ।क्यारेबियन प्रिमियर लिग (सीपीएल) टी–ट्वान्टी क्रिकेटमा नेपाली लेग स्पिनर सन्दीप लामिछाने सम्मिलित जमैला तलाबाजले जित हात पारेको छ ।शनिबार राति सेन्ट किट्स एन्ड नेभिस प्याट्रियट्सलाई ३७ रनले पराजित गर्दै जमैकाले तेस्रो जित हात निकालेको हो । ट्रीनिडाड एन्ड टोबेगोमा भएको खेलमा जमैकाले दिएको १ सय ४८ रनको लक्ष्य पछ्याएको प्याट्रियट्स १ सय १० रनमा समेटियो । दोस्रो जितको खोजीमा रहेको प्याट्रियट्स १९ ओभर ४ बलमा पुरै विकेट गुमायो ।प्याट्रियट्सका किरन पावेल र एभिन लुइसले समान २१(२१ रन बनाउनु बाहेक अन्य खेलाडीले खुलेर खेल्न सकेनन् । निक केल्लीले १६, दिनेस रामदिनले १३ तथा इमरान खानले १० रन बनाउनु बाहेक अन्य खेलाडीले दोहोरो अंक छुन सकेनन् । प्याट्रियट्सलाई सस्तैमा समेट्न कार्लोस ब्रेथवेटले ३ विकेट हात पारे । यस्तै, सन्दीप लामिछाने, भिरासमी पर्मौल र फिल्ड इड्वार्ड्सले समान २–२ विकेट लिए ।यसअघि, टस जितेर पहिले ब्याटिङ गरेको जमैकाले ६ विकेट गुमाएर १ सय ४७ रन बनाएको थियो । उसका ग्लेन फ्लिप्सले सर्वाधिक ७९ रनको अर्धशतकीय पाली खेले । यस्तै, जर्मेन ब्ल्याक्वुडले २७, नरुम बोन्नरले १६ तथा आशिफ अलीले १४ रनको योगदान गरे । प्याट्रियट्सका रयाद इम्रिटले ३ विकेट हात पारे । जितसंगै जमैकाले ६ खेलमा ३ जित हात पारेको छ । जमैका अंक तालिकाको तेस्रो स्थानमा उक्लिएको छ। यता, प्याट्रियट्स भने ६ खेलमा १ मात्र जित सहित तालिकाको पुछारमा यथावत छ ।नेपालका ग्लोबल आइकन सन्दीप जारी प्रतियोगितामा उत्कृष्ट प्रदर्शन गर्दै आएका छन् । उनले ६ खेलमा ९ विकेट लिन सफल छन् । सन्दीप सर्वाधिक विकेट लिने खेलाडीको सुचिमा छैठौं स्थानमा रहेका छन् ।नेपाल एष्ट्रोनोमिकल सोसाइटीले यस वर्षको ‘सातौँ राष्ट्रिय एष्ट्रोनोमी ओलम्पियाड, २०२०’ को तेस्रो तथा अन्तिम चरण (बन्द शिविर) को नतिजा प्रकाशन गरेको छ । साउन १० देखि १६ गतेसम्म सञ्चालित ‘सातौँ राष्ट्रिय एष्ट्रोनोमी ओलम्पियाड, २०२०’ को तेस्रो तथा अन्तिम चरण (बन्द शिविर) को आज सार्वजनिक गरिएको नतिजाअनुसार वरिष्ठतर्फ सेन्ट जेभियर्स स्कुल, जावलाखेल, ललितपुरका आकाश गुरुङ प्रथम हुनुभएको सोसाइटीका अध्यक्ष सुरेश भट्टराईले जानकारी दिए।यस वर्ष कोरोना भाइरसको सङ्क्रमणबाट बच्न बन्दाबन्दीबीच सञ्चालन गरिएको कनिष्ठ तर्फको प्रतियोगितामा रेन्बो एकेडेमिक होम्स सेकेन्डरी स्कुल, पोखरा, कास्कीका सञ्जय श्रेष्ठ प्रथम भएका छन् । कार्यक्रममा कक्षा ८ देखि १२ सम्मका १३ देखि १९ वर्ष उमेर समूहका नेपाली विद्यार्थीले भाग लिन पाउने उनले जानकारी दिए। बन्द शिविरमा नेपालका सात वटै प्रदेशमा सञ्चालन भएको प्रथम तथा दोस्रो चरणबाट छनोट भएका ३९ विद्यार्थीले सक्रिय सहभागिता जनाएका थिए । कोभिड–१९ को महामारीबीच यस वर्ष बन्द शिविर भर्चुअल रुपमा सञ्चालन गरिएको थियो ।बन्द शिविरमा विद्यार्थीलाई स्वदेश तथा विदेशमा रहनुभएका नेपाली तथा विदेशी विषय विज्ञमार्फत खगोल तथा अन्तरिक्ष विज्ञानसम्बन्धी सैद्धान्तिक तथा प्रयोगात्मक कक्षा सञ्चालन गरिएको थियो । शिविरमा उत्कृष्ट प्रदर्शन गर्ने विद्यार्थीलाई यस वर्ष सञ्चालन हुने विभिन्न अन्तर्राष्ट्रिय एष्ट्रनोमी ओलम्पियाडमा सहभागिताको अवसर प्रदान गरिने जनाइएको छ । यस वर्ष कोरोनाको डरका कारण अन्तर्राष्ट्रिय ओलम्पियाड भर्चुअल तरिकाले सञ्चालन हुने अध्यक्ष सुरेश भट्टराईले सुनाए।कोभिड–१९ को महामारीले कार्यक्रम आयोजना गर्न असहज परिस्थिति सृजना भएको भए पनि विद्यार्थीको मिहिनेत र लगनशीलता खेर जान नदिन भर्चुअल तरिकाले भए पनि बन्द शिविर सञ्चालन गरिएको थियो । प्रयोगात्मक पक्षको कक्षा सोचेजस्तो गर्न कठिन भए पनि अन्य पक्ष विगतमा भन्दा राम्रोसँग सञ्चालन गर्न ‘राष्ट्रिय एष्ट्रोनोमी ओलम्पियाड’ सक्षम भएको जनाइएको छ ।इटालियन क्लब युभेन्ट्सका स्ट्राइकर क्रिस्टियानो रोनाल्डोले युईएफए गोल अफ दि सिजनु अवार्ड जितेका छन् ।युरोपियन क्लब फुटबलको सर्वोच्च निकाय युईएफएले बिहीबार घोषणा गरेको च्याम्पियन्स लिगको गोल अफ दि सिजनु मा रोनाल्डोको गोल उत्कृष्ट ठहरिएको हो । च्याम्पियन्स लिगको अन्तिम १६ अन्तर्गत लियोनविरुद्धको दोस्रो लेगमा रोनाल्डोले गरेको गोल उत्कृष्ट बनेको हो ।रोनाल्डोले डिबक्स बाहिरबाट देब्रे खुट्टाले उत्कृष्ट गोल गरेका थिए । उक्त खेलमा युभेन्ट्सले २–१ ले जितेको थियो । तर, पहिलो लेगमा १–० ले पछि परेको युभेन्ट्स अवे गोलको आधारमा च्याम्पियन्स लिगबाट बाहिरिएको थियो ।यस अवार्ड जित्ने क्रममा रोनाल्डोले आरबी लाइपजिगका मार्सल साबिट्जरलाई पछि पारेका हुन् । अवार्ड जित्ने क्रममा रोनाल्डोको गोलले सर्वाधिक मत प्राप्त गरेको थियो ।लियोनल मेस्सीले पुन बार्सिलोना छाड्न चाहेको कुरा दोहोर्याएका छन् ।स्पेनिस पत्रिका मार्काका अनुसार मेस्सीले बार्सिलोनाका पदाधिकारीसंग भेट गरि आफु क्लब छाड्न ईच्छुक रहेको उल्लेख गर्दै मार्ग प्रशस्त गरिदिन अनुरोध गरेका छन् ।अर्जेन्टिनी फरवार्ड नयाँ प्रशिक्षक रोनाल्ड कोम्यानको नेतृत्वमा बार्सिनोलामा खेल्न अनिच्छुक देखिएका छन् । च्याम्पियन्स लिगको क्वार्टरफाईनलमा बायर्न म्युनिखसंग ८–२ गोल अन्तरले पराजित भएपछि मेस्सीले क्लब छाड्ने मनसाय बनाएका थिए । बार्सिलोनासंग ३३ बर्षिया फरवार्डको सम्झौता मात्र एक बर्ष बाँकी छ । तर मेस्सीले एक बर्ष बाँकी छँदै क्लब छाड्न चाहेको प्रष्ट पारेका छन् ।मेस्सीको पछिल्लो अवस्थाबारे म्यान्चेष्टर सिटीले अनुगमन गरिरहेको छ । सिरि ए क्लब ईन्टर मिलान र फ्रान्सेली क्लब पीएसजी समेत मेस्सी अनुबन्धनमा निकै ईच्छुक छ । क्विक सेटिनलाई बर्खास्त गरे लगत्तै बार्सिलोनाको प्रशिक्षक बनेको कोम्यानलाई मेस्सीले भोलिपल्टै गएर भेटेका थिए ।मेस्सीले पुन आफ्नो क्लब छाड्ने योजना रहेको सुनाउँदै नयाँ चुनौतीको खोजी गरिरहेको बताएका थिए । मेस्सीले पुन बार्सिलोनाका नयाँ प्रशिक्षक र पदाधिकारीसंग भेटेर क्लब छाड्न चाहेको दोहोर्याएका हुन् । उनले आफुलाई बार्सिलोनाको योजनाबाट बाहिर राख्न प्रशिक्षकलाई सुझाव दिएका छन् ।मेस्सीले क्लबका पदाधिकारीलाई भेटेर आफ्नो २० बर्षको बार्सिलोनाको करियरलाई अन्त्य गर्ने चाहना राखेका हुन् । मेस्सीलाई अनुबन्धन गर्न युरोपका ठुलो क्लबले ईच्छा देखाएका छन् । तर उनीमाथि क्लबले राखेको रिलिज क्लजले अर्जेन्टिनी फरवार्डलाई यस समर ट्रान्सफरमा बार्सिलोना छाड्न समस्या पर्न सक्ने आँकलन गरिएको छ ।नयाँ प्रशिक्षक कोम्यानले समेत आफ्नो नयाँ योजनाका बिषयमा मेस्सीलाई सहमत गराउन असफल रहे । बार्सिलोनका अध्यक्ष जोसेप मारिया बर्टोमेउले यसअघि मेस्सीले आफ्नो खेल करियर क्याटलान क्लबमै अन्त्य गर्ने बताएका थिए ।बर्टोमेउले आगामी मार्चमा क्लबको नेतृत्वका लागि पुन निर्वाचन लड्दैछन् । उनी पुन अध्यक्षमा चुनिन चाहन्छन् । मेस्सीको बहिर्गमनले उनको नेतृत्वलाई अफठ्यारो पर्न सक्ने अनुमान गरिएको छ ।मेस्सी बार्सिलोना छाडेको खण्डमा केही थोरै क्लबले मात्र उनलाई तलब दिन सक्नेछन् । जसमा ईन्टर, पीएसजी र म्यान्चेष्टर सिटीले मेस्सी अनुबन्धनमा निकै जोड गरिरहेका छन् । अमेरिकन मेजर लिग सकर वा चाईनिज सुपर लिग समेत मेस्सीको नयाँ गन्तव्य बन्न सक्ने लख काटिएको छ ।युइएफए नेसन्स लिगका लागि पोर्चुगलले आफ्नो स्टार फरवार्ड क्रिस्टियानो रोनाल्डोको कप्तानीमा २५ सदस्यीय टोलीको घोषणा गरेको छ ।साविकको विजेता समेत रहेको पोर्चुगलले नेसन्स लिगमा क्रोएसिया र स्वीडेनसँग सेप्टेम्वर पहिलो साता प्रतिस्पर्धा गर्दैछ । पोर्चुगलले दुई खेलका लागि युरोपेली क्लब फुटबलमा प्रभाव जमाएका अधिकांश खेलाडीलाई समावेश गरेको छ ।युभेन्टसका क्रिस्टियानो रोनाल्डो, म्यानचेस्टर युनाइटेडका ब्रुनो फर्नान्डेज, म्यानचेस्टर सिटीका बर्नाडो सिल्भा, बार्सिलोनाका नेल्सन सेमेडो, लिलका रेनाटो सान्चेज, एट्लेटिको मड्रिडका जोओओ फेलिक्सले फर्नान्डो सान्चेजको २५ सदस्यीय टोलीमा स्थान बनाएका छन् ।यस्तै आन्द्रे सिल्भा, डिएगो जोटा, गोन्सालो गुइडेस, ट्रिनकाओ, डानिलो पेरेरा, आन्द्रे गोमेस, रुबेन नेभेस, जोआ माउटिन्हो, र सेर्गियो ओलिभिरा छन् । यस्तै डिफेन्समा पेपे, जोआ कान्सेलो, डोमिन्गोस डुआर्ट, जोसे फोन्टे, रुबेन डियास, मारियो रुइ र राफेल गुएरेरो तथा एन्थोनी लोपेज, रुइ प्याट्रिसियो र रुइ सिल्भा छन् ।पोर्चुगलले पहिलो खेलमा क्रोएसियासँग सेप्टेम्बर ६ मा खेल्नेछ । यस्तै सेप्टेम्बर ९ मा स्विडेनको सामना गर्नेछ । गत वर्ष पोर्चुगलले नेदरल्यान्ड्सलाई १–० ले हराएर पहिलो संस्करणको उपाधि जितेको थियो ।क्याटलान क्लब बार्सिलोनाले आफ्ना कप्तान तथा सुपर स्टार फरवार्ड लियोनेल मेस्सीले रिलिज क्लज तोकेको छ । सम्झौताको अन्तिम वर्षमा रहेपनि मेस्सीलाई क्लबको सहमतिबिना अनुबन्ध गर्न ७ सय मिलिय युरो तिर्नुपर्ने छ ।स्पेनिस पत्रिका मुन्डो डिपोर्टिभोका अनुसार ७ सय मिलियन युरो (६३१ मिलियन पाउण्ड) तिर्न सफल भएमात्र बार्सिलोनाको अनुमति बेगर पनि मेस्सीले क्लब छाड्न पाउनेछन् । ६ पटकका बालोन डि योर विजेता अर्जेन्टिनी मेस्सीको बार्सिलोनासँगको सम्झौता २०२१ सम्म रहेको छ । तर क्लबले चाहेको खण्डमा यो रकममा दुई क्लबबीच सहमति हुन सक्नेछ ।बार्सिलोनाका अध्यक्ष जोसेप मारिया बार्टोमेउको भनाइ मान्ने हो भने क्लब कुनै हालतमा मेस्सीलाई जान दिने पक्षमा छैन । त्यसैले बार्सिलोनाले तोकेका मूल्य विश्व फुटबलमा कुनैपनि क्लबका लागि तिर्न सजिलो छैन । बार्सिलोनाले राखेको रिलिज क्लज २०१७ मा ब्राजिली नेयमारले पाएको विश्व कीर्तिमानी ट्रान्सफर रकमभन्दा तीन गुणा बढी हो ।पछिल्लो पटक मेस्सीलाई अनुबन्ध गर्न इन्टर मिलान, म्यानचेस्टर सिटी र पेरिस सेन्ट जर्मेन (पीएसजी) इच्छुक देखिएका छन् । यस्तैमा म्यानचेस्टर युनाइेटडले पनि चासो देखाएको छ । तर कुनैपनि क्लबले रिलिज क्लजको पूरा रकम तिर्ने सम्भावना छैन । विकल्पमा सबै क्लबले मेस्सीसँग व्यक्तिगत सम्झौता गरेर अर्को वर्ष फ्री ट्रान्सफरमा उनलाई अनुबन्ध गर्न सक्छन् ।यता बार्सिलोनाले पनि मेस्सीले नयाँ सम्झौता नगरे उनलाई राम्रो रकममा बेचेर अन्य खेलाडीमा खर्च गर्न सक्छ । पछिल्लो समय क्लबसँग निराश रहेका ३३ वर्षीय मेस्सीको बार्सिलोनामा भविष्य शंकाको घेरामा छ । उनले सम्झौता नविकरणलाई लिएर भएको छलफल बिचमा नै रोक्न भनेका थिए ।मेस्सीले यो सिजन नै बार्सिलोना छाड्ने चर्चा भएपनि उनले यस विषयमा आफ्नो आधिकारिक धारणा सार्वजनिक गरेको छैनन् । तर, क्लबका नयाँ प्रशिक्षक रोनाल्ड कोम्यानसँगको छलफलमा बार्सिलोनामा आफ्नो भविष्य नरहेको प्रष्ट पारेका छन् । उनी सम्भवत अर्को सिजन फ्री ट्रान्सफरमा अन्यत्र जानेछन् ।ब्राजिली स्टार नेयमार जर्मन क्लब बायर्न म्युनिखसंग पराजित भएपछि उनको आँसु रोकिएन् । नेयमारले खेलमैदानमै आँसु झारे ।उनलाई आफ्नै क्लब पेरिस सेन्ट जर्मेन (पीएसजी) का सहकर्मीले मात्र नभएर बायर्नका खेलाडीले समेत ढाडस दिएका थिए । उत्कृष्ट खेल प्रदर्शन गरे पनि उनको टिमको कम्विनेसन नमिले पछि उनले हार वेहुर्न पर्यो ।पुरस्कार समारोहमा समेत उनी प्लेयर बक्समै रुदै बसेका थिए । क्लबका अफिसियलले उनलाई समारोहतर्फ डोर्याएका थिए । खेलपछिको औपचारिक कार्यक्रम अवधिभर नेयमारका आखाँ आँशुले रुझेका थिए ।आफ्नै बलबुतामा च्याम्पियन्स लिग जिताउने लक्ष्य सहित नेयमार तीन बर्ष अघि विश्व कीर्तिमानी मुल्यमा फ्रान्सेली क्लब पीएसजी आएका थिए । बार्सिलोनामा मेस्सी र लुईस सुआरेजको छायाबाट मुक्त हुँदै आफ्नै नेतृत्वमा च्याम्पियन्स लिग जित्ने नेयमारको चाहना थियो ।नेयमार फ्रान्स आएपछि पीएसजी पहिलो पटक फाईनल पुगेको थियो । नेयमार ऐतिहासिक उपलब्धिको नजिक समेत थिए । तर फाईनलमा पीएसजीले खासै गतिलो प्रर्दशन गर्न सकेन । यसअघि मिलेको नेयमार र केलियन एम्बाप्पेको जोडी फाईनल खेलमा फिक्का साबित बन्यो । पीएसजी जर्मन क्लब बायर्न म्युनिखसंग पराजित हुँदै उपविजेतामै सिमित बन्यो ।च्याम्पियन्स लिगको लक्ष्य सहित पीएसजीले विश्व कीर्तिमानी मुल्यमा नेयमार र एम्बाप्पेलाई क्लबमा राखेको थियो । तर युरोपेली क्लब फुटबलका सबैभन्दा उत्कृष्ट दुई खेलाडी च्याम्पियन्स लिगको फाईनलमा आफुलाई सिद्ध गर्न असफल रहे ।गए राति पोर्चुगलको लिस्बनमा फ्रेन्च क्लब पीएसजीलाई १–० गोल अन्तरले पराजित गर्दै बायर्न च्याम्पियन बनेको हो । स्टाडियो डा लुज रंगशालामा बायर्नलाई उपाधि दिलाउन किङ्गस्ले कोमानले निर्णायक गोल गरेका थिए ।पहिलो हाफ गोलरहित बराबरीमा सकिएको खेलको ५९ औं मिनेटमा कोमानले निर्णायक गोल गरेका थिए । उनले जोसुवा किमिचको पासमा हेड गोल गरेका हुन् । पहिलो हाफमा भने दुबै टोलीले गोलको अवसर खेर फालेका थिए ।खेलको १८ औं मिनेटमा एमबाप्पेको पासमा नेयमारको प्रहार बायर्नका गोलरक्षक नोयाले उत्कृष्ट बचाउ गरे । खेलको २२ औं मिनेटमा अग्रता बनाउन चुक्यो । रोबर्टो लेवान्डोस्कीले पेनाल्टी क्षेत्र भित्रबाट प्रहार गरेको बल पोस्टमा लाग्दै फर्किएको थियो ।बायर्नले छैटौं पटक पटक च्याम्पियन्स लिगको उपाधि जित्न सफल भएको छ । यस अघि बायर्नले १९७४, १९७५, १९७६,२००१ र २००१३ मा उपाधि जितेको थियो । यता, पीएसजी भने पहिलो पटक फाइनल पुगेर पनि च्याम्पियन्स लिगको उपाधि जित्न असफल भएको छ ।जर्मन क्लब बायर्न म्युनिखले च्याम्पियन्स लिग फुटबलको उपाधि जितेको छ । पोर्चुगलको लिस्बनमा फ्रेन्च क्लब पेरिस सेन्ट जर्मेन (पीएसजी) लाई १–० गोल अन्तरले पराजित गर्दै बायर्न च्याम्पियन बनेको हो ।स्टाडियो डा लुज रंगशालामा बायर्नलाई उपाधि दिलाउन किङ्गस्ले कोमानले निर्णायक गोल गरे । पहिलो हाफ गोलरहित बराबरीमा सकिएको खेलको ५९ औं मिनेटमा कोमानले निर्णायक गोल गरेका थिए ।उनले जोसुवा किमिचको पासमा हेड गोल गरेका हुन् । पहिलो हाफमा भने दुबै टोलीले गोलको अवसर खेर फालेका थिए । खेलको १८ औं मिनेटमा एमबाप्पेको पासमा नेयमारको प्रहार बायर्नका गोलरक्षक नोयाले उत्कृष्ट बचाउ गरे ।खेलको २२ औं मिनेटमा अग्रता बनाउन चुक्यो । रोबर्टो लेवान्डोस्कीले पेनाल्टी क्षेत्र भित्रबाट प्रहार गरेको बल पोस्टमा लाग्दै फर्किएको थियो । त्यसको एक मिनेटपछि एन्जल डी मारियाले काउन्टर मुभमा गोल गर्न सकेनन् । पेनाल्टी क्षेत्र भित्रबाटको डी मारियाको प्रहार आकासिएको थियो ।यस्तै ३१ औं मिनेटमा लेवान्डोस्कीको उत्कृष्ट हेड प्रहार पीएसजीका गोलरक्षक केलर नाभासले उत्कृष्ट बचाउ गरेका थिए । यस सँगै बायर्नले छैटौं पटक पटक च्याम्पियन्स लिगको उपाधि जित्न सफल भएको छ । यस अघि बायर्नले १९७४, १९७५, १९७६,२००१ र २००१३ मा उपाधि जितेको थियो ।यता, पीएसजी भने पहिलो पटक फाइनल पुगेर पनि च्याम्पियन्स लिगको उपाधि जित्न असफल भएको छ । सेमिफाइनलमा बायर्नले लियोनलाई हराएको थियो भने पीएसजीले आरबी लाइपजिगलाई हराएको थियो ।प्रख्यात फुटवल खेलाडी लियोनल मेस्सी भित्राउन तीन वटा क्लव इच्छुक हुदै डिमाण्ड शुरु गरेको छ। मेस्सीले क्लब छाड्ने संकेत गरेसंगै आफ्नो क्लवमा मेस्सीलाई अनुबन्धन गर्न म्यान्चेष्टर सिटी, पेरिस सेन्ट जर्मेन (पीएसजी) र युभेन्ट्स इच्छुक देखिएका छन् ।स्पेनिस क्लब बार्सिलोनामा आफ्नो भविष्य अनिश्चित देखेका मेस्सीलाई अनुबन्धन गर्न युरोपका यि तीन ठुला क्लब तयार देखिएका हुन् । बार्सिलोनामा आफ्नो भविष्यलाई लिएर मेस्सीले नयाँ प्रशिक्षक रोनाल्ड कोम्यानसंग छलफल गरिसकेका छन् । उनले बार्सिलोना भन्दा आफ्नो भविष्य बाहिर रहेको बताईसकेका छन् ।स्पेनिस आउटलेट पत्रिका स्पोर्ट्सका अनुसार पीएसजी, ईन्टर र युभेन्ट्स क्लब ३३ बर्षिया फरवार्डका लागि विश्व कीर्तिमानी मुल्य हाल्न तयार छन् । तीन वटै क्लब कुनैपनि मुल्यमा मेस्सीलाई क्लबमा हस्ताक्षर गर्न लालायित देखिएका छन् ।ईन्टर मिलानले ईटालीमा तिर्नुपर्ने कम करलाई आधार बनाउदै मेस्सीलाई अनुबन्धन गर्न सकिने विश्वास लिएको छ । उसले बार्सिलोनासंग जोडिएका लौटारो मार्टिनेजलाई मेस्सी अनुबन्धनका लागि उपयोग गर्न सक्नेछ ।पीएसजीले सन् २०१७ मा नेयमारलाई बार्सिलोनाबाट विश्व कीर्तिमानी मुल्यमा अप्रत्यासीत रुपमा फ्रान्समा लगेको थियो । कतारी लगानीको लिग वान क्लब पीएसजी सर्वकालिन महान खेलाडी मेस्सीलाई अर्को ठुलो मुल्यमा अनुबन्धन गर्न चाहेको देखिन्छ ।मेस्सी र रोनाल्डोले आपसमा मिलेर १२ सय गोल पुरा गरेका छन् । दुवै खेलाडी मिलेर सिरि एमा नयाँ यात्रा सुरु गर्न सक्ने युभेन्ट्सको विश्वास छ ।  क्यारेबिन प्रिमियर लिग (सीपीएल) टी–ट्वान्टी क्रिकेटमा नेपालका सन्दीप लामिछानेले उत्कृष्ट बलिङ प्रर्दशन गरेका छन् । शनिबार राति गुएना अमेजन वारियर्सबिरुद्ध सन्दीपले जमैकाबाट किफायती बलिङ गर्दै दुई विकेट लिएका हुन् ।सन्दीपले ४ ओभर बलिङ गर्दै ८ रन खर्चिएर २ विकेट लिए । उनले शेरफेन रदरफोर्डलाई ६ रनमा पोविलियनको बाटो देखाए भने क्रिस ग्रिनलाई २ रनमा बोल्ड गरेका थिए ।सन्दीपले किफायती बलिङ गरेसंगै गुएनाले जमैकालाई १ सय १९ रनको लक्ष्य प्रस्तुत गरेको छ । उसले निर्धारित ओभरमा ५ बल बाँकी छदै अलआउट भएर १ सय १८ रन बनायो ।गुएनाकातर्फबाट ब्रान्डन किंगले सर्वाधिक २९ रन बनाए । अन्यले उल्लेख्य प्रर्दशन गर्न सकेनन् । उनको टिम जमैकाले टस जितेर सुरुमा फिल्डिङ गर्ने निर्णय गरेको हो ।पहिलो खेलमा सन्दीपले ट्रिनबागोबिरुद्ध ४ ओभर बलिङ गरेर २३ रन खर्चिदै १ विकेट लिएका थिए । दोस्रो खेलमा सेन्ट लुसिया जोउक्सबिरुद्ध ४ ओभरमा ३० रन खर्चिएर १ विकेट हात पारेका थिए।सन्दीपल लगातार तेस्रो सिजन सीपीएल खेल्दैछन् । कोरोना महामारीका कारण सीपीएलका खेल बन्द रंगशालामा सञ्चालन भईरहेको छ ।  स्पेनिस क्लब सेभियाले युरोपा लिग फुटबलको उपाधि जितेको छ । जर्मनीमा शुक्रबार राति भएको फाइनलमा इटालियन क्लब इन्टर मिलानलाई ३–२ गोल अन्तरले पराजित गर्दै सेभियाले उपाधि जितेको हो ।सेभियालाई जित दिलाउन लुक डी योङले दुई गोल गरे । यस्तै डिएगो कार्लोसले थप एक गोल गरे । इन्टरका रोमेरो लुकाकु र डिएगो गोडीनले एक एक गोल फर्काए । कोलोग्ने स्टेडियममा सुरुवाती एक गोलको अग्रता उल्टाएर सेभिया च्याम्पियन बनेको हो । खेलको पाँचौं मिनेटमा लुकाकुले पेनाल्टीमा गोल गर्दै इन्टरलाई १–० को अग्रता दिलाए ।डिएगो कार्लोसले लुकाकुलाई पेनाल्टी क्षेत्रमा लडाएपछि इन्टरले पेनाल्टी पाएको थियो । जसमा लुकाकुले सहजै गोल गरे । यससँगै लुकाकु युरोपियन प्रतियोगिताको ६ खेलमा क्रिस्टियानो रोनाल्डोपछि लगातार गोल गर्ने दोस्रो खेलाडी बने । तर , १२ औं मिनेटमा योङले गोल गर्दै सेभियालाई १–१ गोलको बराबरीमा फर्काए । जिसस नाभासको क्रसमा योङले हेड गोल गरेका थिए ।३३ औं मिनेटमा योङले व्यक्तिगत दोस्रो गोल गर्दै सेभियालाई २–१ को अग्रता दिलाए । यस पटक योङले इभर बनेगाको क्रसमा हेड गोल गरे । तर, ३६ औं मिनेटमा इन्टरका गोडीनले गोल गरेपछि पहिलो हाफको खेल २(२ गोलको बराबरीमा सकिएको थियो । मार्सेलो ब्रोजोभिकको फ्रिकिक बलमा गोडीनले हेड गोल गरेका थिए ।त्यसपछि खेलको ७४ औं मिनेटमा कार्लोसले गोल गर्दै सेभियालाई ३–२ को जित दिलाए । कार्लोसको एक्रोब्याटिक प्रहार इन्टरका लुकाकुलाई लाग्दै गोलमा परिणत भएको थियो । यससँगै सेभियाले छैटौं पटक युरोपा लिगको उपाधि जित्न सफल भएको छ । सेभिया ६ पटक युरोपा लिग जित्ने एक्लो टिम हो । पछिल्लो पटक सेभियाले २०१६ मा युरोपा लिग जितेको थियो ।इन्टर भने चौथो पटक युरोपा लिग जित्न असफल भएको छ । इन्टरले पछिल्लो पटक १९९८ मा युरोपा लिग जितेको थियो । तर, पछिल्लो ९ वर्ष यता इन्टरले कुनैपनि उपाधि जित्न सकेको छैन ।नेपाली लेग स्पिनर सन्दीप लामिछानेले ट्रीनबेगो नाइट राइडर्सका ओपनर सुनिल नारायणको विकेट लिएका छन् । विश्व क्रिकेटमा नै आक्रामक ओपनर मानिने नारायणले शुक्रबार जमैका तलावाजविरुद्ध खेलमा अर्धशतक प्रहार गर्दै टोलीलाई जिततर्फ उन्मुख गराउने क्रममा सन्दीपको शिकार बने ।जमैकाले प्रस्तुत गरेको १ सय ३६ रनको लक्ष्य पछ्याउने क्रममा ट्रीनबेगो नारायणको सानदार अर्धशतकसँगै जिततर्फ अग्रसर बनेको थियो । जमैकाका फिडेल एडवार्ड्सले इनिङको तेस्रो बलमा नै लेन्डल सिमन्सलाई शून्यमा पेभेलियन फर्काएका थिए । त्यसपछि नारायण र मुनरोले दोस्रो विकेटका लागि उत्कृष्ट साझेदारी गर्दै जमैकालाई खेलमा पकड जमाउन दिएनन् ।नारायणले ३५ बलमा अर्धशतक पूरा गर्दै ट्रीनबेगोलाई जिततर्फ उन्मुख गराएका थिए । ११ औं ओभरको पाँचौ बलमा सन्दीपले नारायणको महत्त्वपूर्ण विकेट लिँदै जमैकालाई खेलमा फर्काए । नारायण ठूलो सट खेल्ने धुनमा डिप फाइन लेगमा कार्लोस ब्रेथवेटको हातबाट समातिएका थिए । उनले ३८ बलमा ७ चौका र २ छक्कासहित ५३ रन जोडे । दोस्रो विकेटका लागि उनले मुनरोसँग ७५ रनको साझेदारी गरेका थिए ।१२ ओभरको समाप्तिमा ट्रीनबेगो ८२–२ को स्थितिमा छ । टोलीलाई जितका लागि ४८ बलमा ५४ रन आवश्यक रहेको छ । त्यसअघि पहिलो ब्याटिङको निम्तो पाएको जमैकाले निर्धारित २० ओभरमा ८ विकेट गुमाउँदै १ सय ३५ रन जोडेको थियो । ओपनर ग्लेन फिलिप्सले सर्वाधिक ५८ रनको योगदान दिँदा अन्य ब्याट्सम्यानले ठूलो स्कोर बनाउन सकेनन् । फिलिप्सले ४२ बलमा ५ चौका र ४ छक्का प्रहार गर्दै छैटौं विकेटका रुपमा जेडन सेल्सको शिकार बनेका थिए ।अर्का ओपनर चाडविक वाल्टन इनिङको दोस्रो बलमा नै खाता नखोली अलि खानको बलमा क्याच आउट भएका थिए । तेस्रो ओभरको पहिलो बलमा नै निकोलस किर्तोन सेल्सको एलबीडब्लु धरापमा परे । उनी गोल्डेन डकमै पेभेलियन फर्किए । तेस्रो ओभरमा कप्तान रोभमान पावेल ८ रन जोड्दै अलि खानको बलमा क्याच आउट भए ।आसिफ अलीले १६ बलमा २ छक्कासहित २२ रन जोड्दै रन गति बढाउन मदत गरे । उनलाई आठौं ओभरमा सुनिल नारायणले बोल्ड गरेका थिए । कार्लोस ब्रेथवेट ९ बलमा मात्र १ रन जोड्दै फवाद अहमदको बलमा बोल्ड हुँदा जमैका ६३(५ को स्थितिमा थियो ।आन्द्रे रसलले २६ बलमा ३ चौकासहित २५ रन जोड्दै फिलिप्सलाई साथ दिए । फिलिप्स १६ औं ओभरमा आउट भएपछि रमाल लेविस क्रिजमा डटे । उनले १६ बलमा अविजित १५ रन बनाए । फिडेल एडवार्ड्स अन्तिम ओभरको दोस्रो बलमा १ रनमै रनआउट भएका थिए । ट्रीनबेगोका लागि सेल्स र अलि खानले २–२ विकेट लिए । नारायण, अहमद र ब्राभोले १–१ विकेट हात पारे ।क्यारेबियन प्रिमियर लिग (सीपीएल) टी–ट्वान्टी क्रिकेटमा सन्दीप लामिछाने रहेको जमैका तलावाजले विजयी सुरुवात गरेको छ ।ब्रायन लारा क्रिकेट स्टेडियममा बुधबार राति भएको खेलमा सेन्ट लुसिया जोउक्सलाई ५ विकेटले पराजित गर्दै जमैकाले सुखद सुरुवात गरेको हो । सेन्ट लुसियाले दिएको १ सय ५९ रनको लक्ष्य जमैकाले १८ ओभर ५ बलमा पुरा गर्यो ।जमैकाको जितमा आसिफ अलिले अविजित ४७ रन बनाए । यस्तै ग्लेन फिलिप्सले ४४ तथा रोभम्यान पोवेलले २६ रन बनाए । कार्लोस ब्रेथवेटले अविजित १८ रन जोड्दा आन्द्रे रसेलले १६ रन बनाए । सेन्ट लुसियाका केस्रिक विलियम्सले २ विकेट लिए ।यस अघि टस हारेर पहिले ब्याटिङ गरेको सेन्ट लुसियाले २० ओभरमा ७ विकेट गुमाएर १ सय ५८ रन बनाएको थियो । सेन्ट लुसियाका लागि रोस्टन चेसले ५२ रनको अर्धशतकीय इनिङ्स खेले । यस्तै नाजिबउल्लाह जाड्रनले २५ रन जोड्दा आन्द्रे फ्लेटचरले २२ रन बनाए ।मार्क डियलले १७ तथा मोहमद नाबीले १३ रन जोडे । जमैकाका मुजिब उर रहमान र भिरासामी परमाउलले २–२ विकेट लिए । सन्दीपले ४ ओभर बलिङ गर्दै २३ रन खर्चिएर १ विकेट लिए । आन्द्रे रसेलले पनि एक विकेट लिए ।जितसँगै जमैकाले १ खेलमा २ अंक जोडेको छ । जमैका तालिकाको शीर्ष स्थानमा रहेको छ । जमैकाले अब ट्रीनबागो नाइट राईडर्ससँग खेल्नेछ ।बार्सिलोनाले क्लबका खेल निर्देशक एरिक एबिडाललाई समेत बर्खास्त गरेको छ ।मुख्य प्रशिक्षक क्विक सेटिनलाई बर्खास्त गरेको २० घण्टा बित्न नपाउँदै बार्सिलोनाले एबिडाललाई बर्खास्त गरेको हो । बार्सिलोना र एडिबाल दुई पक्ष सम्झौता सक्ने निर्णय गरेका छौ । क्लबले बिज्ञप्ती जारी गर्दै भनेको छ ।क्लब सार्वजनीक रुपमा एरिकको ब्यवसायीकता, प्रतिबद्धता, समर्पण र ब्लाग्रेना परिवार सबैप्रति देखाएका सकारात्मक ब्यवहारका लागि धन्यबाद दिन चाहन्छ । बार्सिलोनले भनेको छ । एबिडाललाई बर्खास्त गर्ने निर्णयलाई निकै महत्वपूर्ण मानिएको छ । सोमबार मात्र उनी नेतृत्वको टिमले नयाँ प्रशिक्षकको खोजी सुरु गरेको थियो ।सेटिनलाई बर्खास्त गर्ने बित्तिकै क्लबले भनेको थियो, यो सिनियर टिमको पुर्नगठनको पहिलो निर्णय हो । जसले नयाँ प्रशिक्षक र वर्तमान टेक्निकल सेक्रेटेरीबीच सहमती बन्नेछ । एबिडाललाई बर्खास्त गर्नुलाई बार्सिलोनाभित्र भएको उथल पुथलको एक भागको रुपमा ब्याख्या गरिएको छ ।बार्सिलोनाले यस सिजन उपाधि विहिन रहदै सिजनको अन्त्य गरेको थियो । च्याम्पियन्स लिगको क्वार्टरफाईनलमा जर्मन क्लब बायर्न म्युनिखसंग ८–२ गोल अन्तरले पराजित भएपछि बार्सिलोना तनावपूर्ण अवस्थाबाट गुज्रिरहेको छ ।एबिडालले सन् २०१८ बाट बार्सिलोनामा काम गर्न सुरु गरेका थिए । उनलाई सुरुवातमा खेल निर्देशकको जिम्मेवारी दिईएको थियो । गत समर सिजनमा उपाध्यक्ष जोर्डी मेस्ट्रे र पेप सेगुराले राजीनामा दिएपछि एबिडाल प्राविधिक सचिवालयमा काम गर्न थालेका थिए ।गत जनवरीमा इर्नेस्टो भाल्भर्डेलाई बर्खास्त गरेको बार्सिलोनाले सेटिनलाई नयाँ प्रशिक्षकको जिम्मेवारी दिएको थियो ।फ्रान्सेली च्याम्पियन पेरिस सेन्ट जर्मेन (पीएसजी) क्लब पहिलो पटक यूईएफए च्याम्पियन्स लिगको फाइनलमा प्रवेश गरेको छ ।मंगलबार लिस्बनमा भएको पहिलो सेमिफाइनलमा जर्मन क्लब आरबी लाइप्जिगमाथि ३–० को जित दर्ता गर्दै पीएसजीले उपाधि भिडन्तमा स्थान पक्का गरेको हो । पीएसजीको जितमा मार्किन्हस, एन्जल डी मारिया र जुआन बर्नाटले १–१ गोल गरे ।खेलको तेस्रो मिनेटमा नै लाइप्जिगका क्रिस्टोफर एन्कुन्कुको प्रहार डिफेन्डरलाई लाग्दै सिधै गोलरक्षक सर्जियो रिकोको हातमा पुग्यो । त्यसको तीन मिनेटपछि नै पीएसजी अग्रता लिनबाट चुक्यो । किलीयन एमबाप्पेको थ्रु पासमा नेयमारले पेनाल्टी क्षेत्र भित्रबाट पहिलो टचमा नै बललाई पोस्टको दिशा दिन खोजेपनि सफल हुन सकेनन् ।लगत्तै पीएसजीले गोल गरेको दावी गरेपनि रेफ्रीले त्यसलाई मान्यता दिएनन् । एमबाप्पेले बललाई जाली चुमाएपनि नेयमारले गोलरक्षकको प्रहार रोक्मे क्रममा ह्यान्ड गरेका कारण गोल मान्य भएन । खेलको १३ औं मिनेटमा पीएसजीले मार्किन्हसको गोलमा अग्रता लियो । एन्जल डी मारियाले मैदानको बायाँ भागबाट झन्डै २५ यार्ड टाढाबाट गरेको फ्रिकिक प्रहारलाई मार्किन्हसले हेडरमार्फत गोल गरेका थिए ।१६ औं मिनेटमा आन्दर हरेराको पासमा किलियन एमबाप्पेको प्रहारलाई गोलरक्षक पिटर गुलाक्सीले विफल पारे । २५ औं मिनेटमा लाइप्जिगका कप्तान युसुफ पल्सेनले खेल बराबरी गर्ने अवसर सदुपयोग गर्न सकेनन् । कोनराड लाइमरको कटब्याकमा पल्सेनको प्रहार पोस्टबाट थोरैले बाहिरियो ।खेलको ३५ औं मिनेटमा नेयमारको फ्रिकिक पोस्टमा लाग्दा पीएसजीले अग्रता दोब्बर पार्ने अवसर गुमायो । नेयमारले झन्डै ३० यार्ड टाढाबाट गरेको प्रहारमा गोलरक्षकले ढिलो डाइभ दिएपनि पोस्टमा लाग्दै बाहिरीपछि खेल १–० कै अवस्थामा रहयो ।खेलको ४२ औं मिनेटमा पीएसजीले डी मारियाको गोलमा अग्रता दोब्बर पार्यो । गोलरक्षक गुलाक्सीले क्लियर गर्ने क्रममा मिस पास गरेपछि आएको बललाई नेयमारले फ्लिक गरेर डी मारियातर्फ दिए । अनमार्क रहेका डी मारियाले सहजै गोल गर्दै अग्रता दोब्बर पारे । ४४ औं मिनेटमा एमबाप्पेको पासमा नेयमारले पेनाल्टी क्षेत्र भित्रबाट गोल गर्न सकेनन् ।दोस्रो हाफको ५६ औं मिनेटमा पीएसजीले जुआन बर्नाटको गोलसँगै ३–० को अग्रता लियो । मुकिएलेले बायाँ कर्नरमा बल फुस्काएपछि डी मारियाले उक्त बलमा दिएको क्रसलाई बर्नाटले गोलमा परिणत गरे । लाइप्जिगले बल फुस्काउँदा मुकिएलेमाथि फल भएको भन्दै विरोध गरेपनि भिएआरले गोललाई मान्यता दिएको थियो ।६० औं मिनेटमा लाइप्जिगका मार्सल साबिट्जरको पेनाल्टी क्षेत्र बाहिरको प्रहारलाई गोलरक्षक सर्जियो रिकोले सहजै बचाए । ६५ औं मिनेटमा उनकै प्रहारले पोस्टको दिशा लिन सकेन । ७० औं मिनेटमा डी मारियाको क्रसमा एमबाप्पेको हेडरमा गोलरक्षक बिट भएपनि बल पोस्टभन्दा माथिबाट बाहिरियो ।८० औं मिनेटमा नेयमारसँग छोटो फ्रिकिक मुभ बनाएका डी मारियाको प्रहारलाई गोलरक्षक गुलाक्सीले विफल पारे । लगत्तै रिबाउन्डमा आएको प्रहार उनले दोस्रो प्रयासमा बचाए । ८१ औं मिनेटमा लाइप्जिगको लगातार दुई प्रहारलाई डिफेन्डर थियागो सिल्भा र प्रेस्नेल किम्पेम्बेले ब्लक गर्दै खेलमा फर्कने कुनै अवसर दिएनन् ।यस जितसँगै पीएसजीले फाइनलमा स्थान पक्का गरेको छ । दोस्रो सेमिफाइनलमा बुधबार बायर्न म्युनिख र लियोन भिड्नेछन् ।नेपाली क्रिकेट खेलाडी सन्दीप लामिछानेले खेल्ने क्यारेबियन प्रिमियर लिग (सिपिएल) आजदेखि शुरु हुँदैछ । ट्रिनिडाड एण्ड टोबागोमा आज राति ७ः४५ बजेदेखि सिपिएल शुरु हुनेछ ।सन्दीपले भने आफ्नो पहिलो खेल बुधबार राति ७ः४५ बजे खेल्ने छ। सन्दीप सम्मिलित जमैका तल्लाहवाजले पहिलो खेल सेन्ट लुसियासित खेल्नेछ । सिपिएल खेल्न आफू निकै उत्साहित भएको सन्दीपको भनाइ छ । सामाजिक सञ्जालमार्फत आफ्नो भनाइ सार्वजनिक गर्दै उनले कोरोना महामारीका कारण लामो समयपछि क्रिकेट खेल्न पाउँदा खुशी लागेको बताए।सन्दीप सिपिएल खेल्न गत साउन १५ गते ट्रिनिडाड एन्ड टोबागो गएका हुन् । नियमित उडान बन्द गरिएको अवस्थामा उहाँ कोरियन एयरको चार्टर्ड जहाजमा टोबागो गएका थिए । यसबीच सन्दीपले दुई पटक पिसिआर परीक्षण गराएको थियो । नेपाल र टोबागोमा गरिएको पिसिआर परीक्षणमा उहाँको रिपोर्ट नेगेटिभ आएको थियो । उक्त रिपोर्टसँगै सन्दीपले सिपिएल खेल्ने बाटो खुला भएको हो ।यस यामको सिपिएलका लागि जमैका तल्लावाहजले सन्दीपलाई ९० हजार अमेरिकी डलरमा अनुबन्ध गरेको हो । उनले यसअघि दुई पटक सिपिएल खेलि सकेका छन् । सिपिएल भदौ २५ गतेसम्म चल्ने छ । सिपिएलमा जमैकासँगै बार्बेडोस् ट्रिडेन्ट्स, ट्रिनबागो नाइट राइडर्स, गुएना अमेजन वारियर्स, सेन्ट लुसिया जौउक्स र सेन्ट किट्स एण्ड नेभिस प्याट्रिओट्सले प्रतिस्पर्धा गर्दैछन् । सिपिएलमा कूल ३३ खेल हुने छन् ।कोरोना भाइरसका कारण ती सबै खेल बिना दर्शक खेलाइने छन् । आज पहिलो खेल राति ७ः४५ बजे ट्रिनबागो नाइट राइडर्स र गुएना वारियर्सबीच तथा अर्को खेल भोलि बिहान ३ः१५ बजे बारबाडोस र सेन्ट किट्सबीच हुनेछ ।स्पेनिस क्लब बार्सिलोनाले मुख्य प्रशिक्षक क्वेक सेटिनलाई बर्खास्त गरेको छ ।बार्सिलोनाले सोमबार मुख्य प्रशिक्षक सेटिनलाई बर्खास्त गरेको जनाएको छ । बार्सिलोनाले नयाँ प्रशिक्षक केहि दिनमा घोषणा गर्ने समेत जनाएको छ ।च्याम्पियन्स लिगको क्वाटरफाइनलमा जर्मन क्लब बायर्न म्युनिखसँग लज्जास्पद हार व्यहोरेपछि बार्सिलोनाले मुख्य प्रशिक्षक सेटिनलाई बर्खास्त गरेको हो ।पोर्चुगलको लिस्बनमा गत शुक्रबार राति बार्सिलोना बायर्नसँग ८(२ गोल अन्तरले पराजित भएको थियो । बार्सिलोनाले गत जनवरीमा सेटिनलाई मुख्य प्रशिक्षक नियुक्त गरेको थियो ।अर्नेस्टो भालभर्डे बर्खास्त गर्दै बार्सिलोनाले ६१ वर्षीय सेटिनलाई टिमको जिम्मेवारी दिएको थियो । तर, बार्सिलोनाले खराब प्रदर्शन गरेपछि सेटिन ७ महिनामै बर्खास्तमा परेका हुन् ।सेटिनको नेतृत्वमा बार्सिलोनाले यस सिजन ला लिगाको उपाधि समेत जित्न असफल भएको थियो । सेटिनको नेतृत्वमा बार्सिलोनाले २५ खेल खेलेको छ । जसमा १६ जित, पाँच हार र ४ बराबरी रहेको छ ।म्यान्चेष्टर सिटी च्याम्पियन्स लिग फुटबल प्रतियोगिताबाट बाहिरिएको छ । शनिबार राति क्वार्टरफाईनलको खेलमा फ्रान्सेली क्लब लियोनसंग ३–१ ले पराजित हुँदै सिटी प्रतियोगिताबाट बाहिरिएको हो ।खेलको २४ औं मिनेटमा म्यासवेल कोर्नेटको गोलमा लियोनले सुरुवाती अग्रता बनाएको थियो । केभिन डी ब्रुईनले ६९ औ मिनेटमा सिटीका लागि बराबरी गोल फर्काए । डिबक्स भित्र रहिम स्टर्लिङले उपलब्ध गराएको पासमा ब्रुईनीले दाँया भाग च्याप्दै गोल गरेका थिए ।बैकल्पिक खेलाडीको रुपमा मैदान छिरेका डेम्बेलेले लियोनलाई जित दिलाउने काम गरे । सेल्टिकका पूर्व फरवार्ड डेम्बेले खेल सकिन ११ मिनेट अघि लियोनलाई २–१ ले अघि बढाए । सिटीले बराबरी गोलका लागि निकै प्रयास गरेको थियो । ग्याब्रियल जिससको क्रसमा अनमार्क रहेको स्टर्लिङले बललाई पोस्टको दिशा दिन सकेनन् ।स्टर्लिङको सोही गल्तीले सिटीलाई च्याम्पियन्स लिगबाट बाहिर पठाउन पर्याप्त बन्यो। खेल सकिन तीन मिनेट अघि डेम्बेलेले ब्यक्तिगत दोस्रो गोल गर्दै लियोनको जित सुनिश्चित गरे ।लियोनले अब सेमिफाईनलमा जमर्न क्लब बायर्न म्युनिखसंग प्रतिस्पर्धा गर्नेछ ।विश्व फुटबल महासङ्घ ९फिफा०ले सार्वजनिक गरेको महिलातर्फको वरियतामा नेपाल ९९औँ स्थानमा यथावत रहेको छ । पछिल्लोपटक कोरोना भाइरसका कारण कुनै पनि अन्तर्राष्ट्रिय खेल नहुँदा त्यसको प्रभाव फिफा वरियतामा पनि परेको हो ।यही कारण वरियतामा कुनै फेरबदल नभएको हो । पछिल्लो पाँच महिनादेखि फिफाको वरियता एकनास रहेको पाइएको छ । एशियाली देशतर्फ नेपाल २१औँ स्थानमा छ । दक्षिण एशियाली देशको वरियतामा नेपालको स्थान दोस्रो छ ।यस्तै फिफा वरियतामा दक्षिण एशियाली देश भारत ५५औँ, बङ्गलादेश १३४औँ, श्रीलङ्का १४०औँ, माल्दिभ्स १४२औँ तथा भुटान १५४औँ स्थानमा रहेका छन् । विश्व वरियतामा अमेरिका पहिलो, जर्मनी दोस्रो, फ्रान्स तेस्रो, नेदरल्यान्ड्स चौथो, स्विडेन पाँचौँ, इङ्ग्ल्याण्ड छैटौँ, अष्ट्रेलिया सातौँ, ब्राजिल आठौँ, क्यानडा नवौँ र उत्तर कोरिया १०औँ स्थानमा रहेका छन् ।फ्रान्सेली च्याम्पियन पेरिस सेन्ट जर्मेन (पीएसजी) ले खेलको अन्तिम समयमा २ गोल गरेपछि एटलान्टालाई पराजित गर्दै यूईएफए च्याम्पियन्स लिगको सेमिफाइनलमा स्थान पक्का गरेको छ ।बुधबार लिस्बनमा भएको पहिलो क्वाटरफाइनलमा हारनजिक पुगेको पीएसजी २–१ ले विजयी रहयो । मारियो पासालीचले एटलान्टालाई पहिलो हाफमा अग्रता दिलाएका थिए । तर अन्तिममा ३ मिनेटको अन्तरमा मार्किन्हस र चुपो मोटीङले गोल गरेपछि पीएसजी विजयी रहयी ।खेलको तेस्रो मिनेटमा नै नेयमारले पीएसजीलाई अग्रता दिलाउने सुवर्ण अवसर खेर फाले । मैदानको मध्य भागबाट एक्लै बल अगाडी बढाएका नेयमारले वन भर्सेस वनको स्थितिमा गरेको प्रहार पोस्टभन्दा निकै टाढाबाट बाहिरिएको थियो । ११ औं मिनेटमा कप्तान पापु गोमेजको क्रसमा हान्स हाटेबोरको हेडरलाई गोलरक्षक केलर नाभासले डाइभ दिँदै एक हातले बचाए ।खेलको १९ औं मिनेटमा पीएसजीले काउन्टर अट्याकमा अगाडि बढाएको मुभमा नेयमारको पास माउरो इकार्डीले बुझ्न नसक्दा फ्रान्सेली टोलीले अग्रता लिने अर्को अवसर गुमायो । नेयमारले तीव्र गतिमा बल अगाडि बढाउने क्रममा डिफेन्स लाइन बिट गर्दै दिएको पासलाई इकार्डीले पेनाल्टी क्षेत्रभित्रै रहेपनि बलसम्म पुग्ने प्रयास गरेनन् ।खेलको २६ औं मिनेटमा मारियो पासलीचको गोलमा एटलान्टाले अग्रता लियो । पीएसजीको डिफेन्सले सामान्य क्लियरेन्स गर्न नसक्दा पेनाल्टी क्षेत्रभित्र अनमार्क रहेका पासालिचले गोलरक्षक नाभासलाई उक्त प्रहार बचाउने कुनै अवसर दिएनन् । लगत्तै अर्कोतर्फ नेयमारले उत्कृष्ट मुभ बनाउँदै तीन डिफेन्डरलाई छलाएर पेनाल्टी क्षेत्र बाहिरबाट गरेको प्रहार पोस्ट नजिकबाट बाहिरियो ।३५ औं मिनेटमा नेयमारले झन्डै ३० यार्ड टाढाबाट गरेको फ्रिकिक प्रहारलाई गोलरक्षक स्पोर्टिएल्लोले दोस्रो प्रयासमा बचाए । त्यसको दुई मिनेटपछि नै नेयमारको फ्रिकिकमा रिबाउन्ड आएको बललाई सराबियाले क्रस गरेपनि गोलरक्षक स्पोर्टिएल्लो बाधक बने । ४१ औं मिनेटमा सराबियाकै क्रसमा इकार्डी बलसम्म पुग्न सकेनन् । त्यसको एक मिनेट नबित्दै हाटेबोरले दिएको ब्याकपास नेयमारले पेनाल्टी क्षेत्रभित्र भेटेपनि गोलरक्षक मात्र भएको अवस्थामा उनको प्रहार आकासियो ।पहिलो हाफमा १–० ले पछि परेको पीएसजीले दोस्रो हाफको सुरुवातदेखि नै आफ्नो लय समात्यो । लगातार बलमा पकड बनाएपनि दोस्रो हाफमा गोल गर्ने पहिलो अवसर भने एटलान्टाले नै पाएको थियो । ५८ औं मिनेटमा फ्रिकिकमा रिबाउन्ड आएको बललाई जिम्सितीले पोस्टको दिशा दिन सकेनन् ।खेलको ६० औं मिनेटमा किलियन एमबाप्पे सरबियाको स्थानमा मैदान प्रवेश गरेका थिए । एमबाप्पेले ७४ औं मिनेटमा ६ यार्ड बक्स नजिकबाट गरेको प्रहार गोलरक्षक स्पोर्टिएल्लोले बचाए । ७६ औं मिनेटमा नेयमारले पेनाल्टी क्षेत्र भित्रबाट गरेको प्रहार फितलो रहयो । ८० औं मिनेटमा एमबाप्पेको प्रहारलाई पालोमिनोले उत्कृष्ट ट्याकल गर्दै गोलरक्षकसम्म नपुग्दै विफल पारे ।८५ औं मिनेटमा जुलियन ड्राक्सलरको कर्नरमा एरिक माक्सिम चुपो मोटीङको हेडर पोस्टभन्दा थोरै माथिबाट बाहिरियो । त्यसको एक मिनेट नबित्दै ड्राक्सलरको लामो दुरीको प्रहार आकासियो ।९० औं मिनेटमा पीएसजीले बराबरी गोल फर्कायो । निकै दबाबका बीच आक्रामक मुभ बनाएको पीएसजीका लागि मार्किन्हसले गोल गरे । चुप मोटीङको क्रसमा नेयमारको प्रहार डिफेन्डरले रोकेपनि मार्किन्हसले बललाई पोस्ट पार गराएका थिए ।इन्ज्युरी समयको दोस्रो मिनेटमा पीएसजीले विजयी गोल गर्यो । नेयमारको पासमा एमबाप्पेले अफसाइड ट्रयाप बिट गर्दै दिएको पासलाई चुपो मोटीङले गोल गर्दै पीएसजीलाई अन्तिम चार नजिक पुर्याएका थिए । इन्ज्युरी समयको छैटौं मिनेटमा लुइस मुरिएलले पाएको अवसर सदुपयोग गर्न नसक्दा पीएसजीले सेमिफाइनलमा स्थान पक्का गर्यो ।यस जितसँगै पीएसजी क्लब इतिहासमा दोस्रो पटक सेमिफाइनल प्रवेश गरेको छ । अब फाइनल प्रवेशका निम्ति पीएसजीले एटलेटिको म्याड्रिड र आरबी लाइप्जिगबीच खेलको विजेतासँग खेल्नेछ ।स्पेनिस क्लब भिल्ला रियलले ला लिगा च्याम्पियन रियल मड्रिडका युवा खेलाडी ताकेफुसा कुबोलाई लोनमा अनुबन्ध गरेको छ । जापानी युवा स्टारलाई भिल्लाले रियलबाट एक सिजनका लागि लोनमा अनुबन्ध गरेको छ ।भिल्लाले सोमबार कुबोलाई एक सिजनका लोनमा अनुबन्ध गरिएको जनाएको छ । यस्तै रियलले कुबोलाई २०२१ को ३० जुनसम्मको लागि लोनमा भिल्ला पठाईएको जनाएको छ ।जापानिज मेस्सीको नाममा परिचित १९ वर्षीय कुबोले गत सिजन मालोर्काबाट खेलेका थिए । तर, पहिलो सिजन नै मालोर्का रेलिगेसनमा परेको थियो । स्पेनिस क्लब बार्सिलोनाको एकेडमीमा हुर्किएका कुबो जापानको शीर्ष डिभिजन क्लब टोकियो एफसीबाट गत सिजन रियल आएका थिए ।जापानको राष्ट्रिय टोलीमा हालै डेब्यु गरेका कुबो कोपा अमेरिका खेल्ने जापानिज टोलीमा रहेका थिए । अट्याकिङ मिडफिल्डर कुबोले जुन ९ मा भएको एल साल्भाडोरविरुद्धको खेलबाट राष्ट्रिय टिममा डेब्यु गरेका थिए ।कोरोना संक्रमणको दर झनै बढ्न थालेपछि अखिल नेपाल फुटबल संघ (एन्फा) ले आफ्नो १९औं साधरणसभा अनिश्चितकालका लागि स्थगित गरेको छ ।एन्फाले १५ भदौमा साधरणसभा गर्ने जेठको पहिलो साता बसेको बैठकले निर्णय गरेको थियो । एन्फाका प्रवक्ता किरण राईले जारी गरेको विज्ञप्तिमा कोरोना संक्रमण दर झनै बढ्दै गएको, समुदाय स्तरमा संक्रमणको विस्तार हुन सक्ने उच्च जोखिमसमेत देखिएकाले स्थगित गर्नुपरेको विज्ञप्तिमार्फत जनाएका छन् ।यसैगरी नेपाल सरकारको कोभिड–१९ संक्रमण रोकथाम, नियन्त्रण तथा व्यवस्थापन निकायबाट गोष्ठी, भेला, सम्मेलन, आवगमन जस्ता कार्यहरु निषेध गरेको परिपेक्षमा सतर्कता अपनाउनुपर्ने भएकाले एन्फको साधरणसभा अर्को सुचना जारी नभएसम्मको लागि स्थगित गरिएको उल्लेख गरेको छ । एन्फाले अब स्थिति अनुकुल भएपछि नयाँ मिति निर्धारण गर्नेछ ।जर्मन क्लब बायर लिभरकुसनमाथि जित निकाल्दै इटालियन क्लब इन्टर मिलान युरोपा लिगको सेमिफाइनलमा प्रवेश गरेको छ । जर्मनीमा सोमबार राति भएको खेलमा इन्टरले लिभरकुसनलाई २–१ ले पराजित गर्दै अन्तिम चारमा स्थान बनाएको हो ।सबै तीन गोल पहिलो हाफको २५ मिनेटभित्र १० मिनेटको अन्तरमा भएको थियो । प्रतिस्पर्धात्मक खेलको १५औं मिनेटमा निकोलो बरेल्लाको गोलबाट इन्टर मिलानले खेलमा अग्रता बनाएको थियो । रोमेलु लुकाकुको प्रहारलाई डिफेन्डरले ब्लक गरेपनि रिवाउन्डमा बरेल्लाले पेनाल्टी बक्स बाहिरबाट गरेको प्रहार गोलमा परिणत भएको थियो ।२१औं मिनेटमा रोमेलु लुकाकुले गोल गर्दै इन्टर मिलानको अग्रता दोब्बर पारे । एस्ले योङको पासमा पेनाल्टी बक्सभित्रबाट इडमुन्ड टपसोवासँगको रस्साकस्सीपछि लड्दै गरेको फितलो प्रहारले जाली चुमेको थियो । त्यसको दुई मिनेटपछि नै ब्रोजोभिकको पासमा काउन्टर अट्याकमा रामेलु लुकाकुले वान भर्सेस वानको स्थितिमा गरेको प्रहारलाई लिभरकुसनका गोलरक्षक लुकास ह्राडेच्कीले बचाए ।२५औं मिनेटमा केभिन भोलान्डको पासमा आउदो समरमा इंग्लिस क्लब चेल्सी जाने तयारीमा रहेको कप्तान काई हाभर्टजले गोल गर्दै लिभरकुसनलाई खेलका फर्काउने संकेत दिएका थिए । २८औं मिनेटमा इन्टर मिलानले पेनाल्टी अपिल गरेपनि भिएआरबाट मान्यता पाएन ।दोस्रो हाफमा दुवै टोलीले गोलका केही प्रयास गरेपनि थप गोल निस्कन नसक्दा इन्टर मिलान २–१ ले विजयी हुन सफल भयो । इन्ज्युरी समयमा इन्टरले अर्को पेनाल्टीको अपिल गरेपनि भिएआरबाट पुन मान्यता पाएन ।अब इन्टरले सेमिफाइनलमा युक्रेनी क्लब साख्तर डोनेक्स र स्वीस क्लब एफसी बसेलबीचको विजेतासँग खेल्नेछ ।स्पेनिस क्लब बार्सिलोना च्याम्पियन्स लिग फुटबलको क्वाटरफाइनलमा प्रवेश गरेको छ । शनिबार राति अन्तिम १६ को दोस्रो लेगमा नापोलीलाई ३–१ ले हराउँदै समग्रमा ४–१ को नतिजा सहित बार्सिलोनाले अन्तिम ८ मा स्थान सुरक्षित गरेको हो ।नापोलीको घरेलु मैदानमा भएको पहिलो लेगको खेल १–१ गोलको बराबरीमा सकिएको थियो । क्याम्प नाउमा भएको दोस्रो लेगमा घरेलु टोली बार्सिलोनालाई सहज जित दिलाउन लियोनल मेस्सी, क्लेमेन्ट लेन्गलेट र लुईस सुआरेजले गोल गरे ।घरेलु टोलीले सुरुवाती अग्रता भने क्लेमेन्ट लेन्गलेटको गोलमा खेलको १० औं मिनेटमा लिएको थियो । ईभान राकिटिकको कर्नरमा लेन्गलेटले हेडमार्फत बार्सिलोनालाई अग्रता दिलाएका थिए ।मेस्सीले २३ औं मिनेटमा बार्सिलोनाको अग्रता दोब्बर बनाएका थिए । डिबक्स भित्र तीन डिफेन्डरलाई छलाउँदै थप दुई डिफेन्डरको बिचबाट उनले प्रहार गरेको बलले जाली चुमेको थियो ।उनले च्याम्पियन्स लिगका १ सय ४२ खेलमा १ सय १५ गोल पुरा गरेका छन् । पहिलो हाफको ईन्जुरी समयमा सुआरेजले पेनाल्टीमार्फत बार्सिलोनालाई ३–१ को अवस्थामा पुर्याएका थिए । उनले समेत च्याम्पियन्स लिगमा २५ गोल पुरा गरे ।पहिलो हाफको खेल सकिन अन्तिम मिनेटमा लोरेन्जो ईन्साईनले पेनाल्टीमा नापोलीका लागि एक गोल फर्काएका थिए । पहिलो पटक क्वार्टरफाईनल पुग्ने नापोलीको लक्ष्य यस सिजन समेत पुरा हुन पाएन ।पाँच पटकको युरोपियन च्याम्पियन बार्सिलोनाले क्वाटरफाइनलमा जर्मन क्लब बायर्न म्युनिखसंग प्रतिस्पर्धा गर्नेछ ।क्याटलान क्लब बार्सिलोनाका कप्तान लिओनेल मेस्सीले अबको ४ वर्षभित्र बार्सिलोनाबाट नै सन्न्यास लिने क्लबका अध्यक्ष जोसेप मारिया बार्टोमेउले बताएका छन् ।पछिल्लो समय क्लबसँग सम्झौता नवीकरणको विषयमा भएको छलफल सफल हुन नसकेपनि अध्यक्ष बार्टोमेउले मेस्सी क्लबमै रहनेमा आफू ढुक्क रहेको बताए । हालसम्म ६ पटक ब्यालोन डी’ओर जितिसकेका अर्जेन्टिनी फरवार्ड मेस्सीको सम्झौता सन् २०२०–२१ सिजनको अन्त्यसँगै समाप्त हुनेछ । तर बार्टोमेउले गत महिना मेस्सीले क्लबमा नयाँ सम्झौता गर्नेमा विश्वस्त रहेको बताए ।३३ वर्षीय मेस्सी आफ्नो पूर्व क्लब नेवेल्स ओल्ड ब्वाइज फर्कने चर्चा पनि चलेको थियो । तर बार्टोमेउ भने मेस्सीले बार्सिलोनाबाट नै सन्न्यास लिने दावी गर्छन् । क्लब इतिहासका सर्वाधिक गोलकर्ता मेस्सी सन् २०२३ सम्म बार्सिलोनामै रहेर सन्न्यास लिने सम्भावना छ ।‘ मैले मात्र भनिरहेको छैन । मेस्सी आफैं पनि यहि भन्छन् की उनी बार्सिलोनामै रहेर सन्न्यास लिन चाहन्छन् । र मेस्सीलाई सन्न्यास लिन उत्तम क्लब भनेको बार्सिलोना मात्र हो,’ बार्टोमेउले बिइन स्पोर्ट्ससँग भने ।‘मलाई कुनै शंका छैन की मेस्सीले ३(४ वर्षभित्र सन्न्यास लिँदा उनी बार्सिलोनाबाट नै बिदा लिनेछन्,’ उनले भने, ‘मेस्सी यसमा प्रष्ट छन् । उनी बच्चा हुँदादेखि नै यहाँ छन् । उनलाई क्लबको महत्त्व थाहा छ र उनी क्लब इतिहासको अभिन्न पाटो बनेका छन् ।’‘उनी विश्व फुटबलका उत्कृष्ट खेलाडी हुन् । वर्तमान अवस्था मात्र नभएर फुटबल इतिहासकै महान । उनी बार्सिलोनामा छन् र उनले यो प्रष्ट पारेका छन् की उनी यहीं रहनेछन् ।’इटालियन क्लब रोमालाई पराजित गर्दै स्पेनिस क्लब सेभिल्ला युरोपा लिगको क्वाटरफाइनलमा प्रवेश गरेको छ । जर्मनीमा बिहीबार राति भएको खेलमा सेभिल्लाले रोमालाई २–० ले हराउँदै अन्तिम आठको यात्रा तय गरेको हो ।सेभिल्लाको जितमा सर्जियो रिगुइलन र युस्सेफ इन न्यास्रीले गोल गरे । दुवै गोल पहिलो हाफमा सम्भव भएको थियो । खेलको शुरुवातदेखि नै सेभिल्लाले रोमालाई दवावमा राख्दै गोल गर्न सफल भएको थियो । सातौं मिनेटमा लुकास ओकम्पासको प्रहारलाई रोमाका गोलरक्षक पोउ लोपेजले पञ्च गर्दै बचाए ।१२औं मिनेटमा इभर बनेगाको कर्नरमा जुलेस कोउन्डेको फ्रि हेडर बारमा लागेर बाहिरिदा सेभिलला अग्रता लिनबाट चुक्यो । २१औं मिनेटमा सर्जयो रिगुइलनले गोल गर्दै सेभिल्लालाई अग्रता दिलाए । उनले इभर बनेगाको पासलाई सदपयोग गरेका थिए ।३५औं मिनेटमा रोमाले बराबरीको अवसर खेर फाल्यो । इडेन जेकोको प्रहारलाई डिएगो कार्लोसले ब्लक गरेपनि निकोलो जानिलोको प्रहार जुलेसलाई रिफ्लेक्ट हुदै बाहिरिएको थियो ।४४औं मिनेटमा युस्सेफले लुकास ओकम्पासको पासमा गोल गर्दै सेभिल्लालाई पहिलो हाफमा २–० ले अघि बढाए । ५१औं मिनेटमा रोमाले पुनः अर्को गोलको मौका गुमाउदा गोल अन्तर कम गर्ने अवसर खेर फाल्यो । जेकोको पासमा हेनरिक मिख्टरयानको प्रहार पोस्टबाट थोरै बाहिरियो ।इन्ज्युरी समयमा इभर बनेगाको प्रहार बारमा लागेर फर्कदा सेभिल्ला अर्को गोलबाट चुक्यो । अन्तिम समयमा रोमा १० खेलाडीमा समेटियो । लुक डि जङलाई फल गरेपछि रेफ्रीले भिएआरको सहायता लिदै जियानलुका मान्सिनीलाई रातो कार्ड देखाउदै मैदान बाहिर पठाएका थिए ।अब सेभिल्लाले क्वाटरफाइनलमा इंग्लिस क्लब वल्भ्सको सामना गर्नेछ । वल्भ्सले बिहीबार राति नै भएको खेलमा ग्रीसको ओलम्पियाकोसलाई १–० ले तथा समग्रमा २–१ ले पराजित गर्दै क्वाटरफाइनलमा स्थान पक्का गरेको थियो ।वल्भ्सको जितमा राउल जिमिनेजले खेलको नवौं मिनेटमा पेनाल्टीमार्फत गरेको गोल नै निर्णायक बन्यो । गोलरक्षक बोबी एलियनको गल्तीमा वल्भ्सले पेनाल्टी पाएको थियो । जसलाई जिमिनेजले सदुपयोग गरे । २८औं मिनेटमा ओलम्पियाकोसका मोहमेद माडी कामराले गोल गरेपनि उनी भिएआरमा अफसाइड ठहरिए ।घरेलु टिम इंग्ल्यान्ड आयरल्याण्डविरुद्धको तेस्रो तथा अन्तिम एकदिवसीय अन्तर्राष्ट्रियमा पराजित भएको छ ।साउथह्याम्पटनमा मंगलबार राति भएको खेलमा आयरल्याण्डले इंग्ल्यान्डलाई ७ विकेटले हराएको हो । एजेस बाउलमा इंग्ल्यान्डले दितेको ३ सय २९ रनको लक्ष्य आयरल्याण्डले ४९ ओभर ५ बलमा ३ विकेट गुमाएर पुरा गर्यो ।आयरल्याण्डको जितमा पाउल स्ट्रर्लिङले १ सय ४२ रनको शतकीय इनिङ्स खेल्दा कप्तान एन्डी बलब्रिनेले १ सय १३ रनको शतकीय इनिङ्स खेले । ह्यारी टेक्टर २९ तथा केभिन ओ ब्रायन २१ रनमा अविजित रहे । इंग्ल्यान्डका डेभिड विलि र आदील राशिदले १–१ विकेट लिए । यस अघि टस हारेर पहिले ब्याटिङ गरेको इंग्ल्यान्डले अलआउट हुँदै ३ सय २८ रन जोडेको थियो ।इंग्ल्यान्डका लागि कप्तान इयान मोर्गनले १ सय ६ रनको शतकीय इनिङ्स खेले । टम बानटनले ५८ रन जोड्दा डेभिड विलिले ५१ रनको अर्धशतकीय इनिङ्स खेले । आयरल्याण्डका क्रेग योङले ३ विकेट लिए । यस्तै जोस लिटल र कुर्टिसले २–२ विकेट लिए । अन्तिम खेलमा पराजित भएपछि इंग्ल्यान्ड सिरिज क्लिन स्विप गर्न असफल भएको छ । इंग्ल्यान्डले सिरिज भने २–१ ले जित्न सफल भएको छ ।पहिलो खेलमा इंग्ल्यान्डले आयरल्याण्डलाई ६ विकेटले हराएको थियो । यस्तै दोस्रो खेलमा ४ विकेटको जित निकाल्दै जिरिज २–० ले आफ्नो बनाएको थियो ।आयरल्याण्डविरुद्धको पहिलो एकदिवसीय अन्तर्राष्ट्रियमा इंग्ल्यान्ड विजयी भएको छ । साउथह्याम्पटनमा बिहीबार राति भएको खेलमा इंग्ल्यान्डले आयरल्याण्डलाई ६ विकेटले हराएको छ ।आयरल्याण्डले दिएको १ सय ७३ रनको सामान्य लक्ष्य इंग्ल्यान्डले २७ ओभर ५ बलमा ४ विकेट गुमाएर पुरा गर्यो । इंग्ल्यान्डको जितमा साम बिलिङ्सले अविजित रहदै ६७ रनको अर्धशतकीय इनिङ्स खेले । कप्तान इयान मोर्गनले अविजित ३६ रन बनाए ।यस्तै जेम्स भिन्सले २५ तथा जासन रोयले २४ रन बनाए । आयरल्याण्डका क्रेग योङले २ विकेट लिए । यस अघि टस हारेर पहिले ब्याटिङ गरेको आयरल्याण्डले ४४ ओभर ४ बलमा अलआउट हुँदै १ सय ७२ रन बनाएको थियो ।आयरल्याण्डका लागि कुर्टिस काम्फरले अविजित ५९ रन जोड्दा एन्डी मार्कब्रिनेले ४० रन बनाए । ग्यारेथ डेन्ली र केभिन ओुब्रायनले समान २२–२२ रन जोडे । इंग्ल्यान्डका डेभिड विलिले पाँच विकेट लिए । सकिब ममुदको नाममा २ विकेट रह्यो ।जितसँगै इंग्ल्यान्डले तीन खेलको सिरिजमा १–० को अग्रता बनाएको छ । दोस्रो खेल अगस्ट १ मा हुनेछ ।युवा तथा खेलकुदमन्त्री जगतबहादुर विश्वकर्मा सुनारले राष्ट्रिय खेलकुद परिषद् (राखेप) बिहीबार ६ जना सदस्य मनोनीत गरेका छन् । सदस्य सचिव सिफारिस समितिमा रहेका इन्दिरा निरौला र रिमबहादुर रानाभाटसहित ६ जना सदस्यमा मनोनीत भएका छन् ।उपाध्यक्ष शिव कोइराला र सदस्यसचिव रमेश कुमार सिलवाललाई बुधबार पद तथा गोपनीयताको सपथ तथा पदभार ग्रहण गरेको भोलिपल्ट बिहीबार युवा तथा खेलकुदमन्त्री जगतबहादुर विश्वकर्मा सुनारले ६ जनालाई राखेपको सदस्यमा मनोनीत गरेका हुन् ।मन्त्रालयले खेलकुद विकास ऐन २०७७ को दफा ३ को उपदफा २ (ठ) अनुसार खेलकुद विज्ञ, खेलकुद प्रशिक्षक, खेलकुद प्राविधिक वा एन्टी डोपिङ विज्ञको कोटाबाट रिमबहादुर रानाभाट र इन्दिरा निरौलालाई सदस्यमा मनोनीत गरेको हो । राखेपका पूर्वसदस्य तथा सदस्यसचिव सिफारिस समितिका सदस्यसमेत रहेका निरौला यसअघि पनि राखेपको बोर्डमा रहेका थिए ।सदस्यसचिव सिफारिस समितिका सदस्यसमेत रहेका रानाभाट राष्ट्रिय टिम तयारी समितिका संयोजक तथा १३औं सागको सहायक सेभ दि मिसन रहेका थिए । यसैगरी सम्बन्धित खेल संघको सिफारिसमा अर्जुन केसी, सुवास श्रेष्ठ र सम्पन्न श्रेष्ठ मनोनित भएका छन् ।त्यस्तै, सोही उपदफाको (त) बमोजिम परम्परागत, साहासिक तथा पर्यटकीय खेल क्षेत्रबाट गोविन्दप्रसाद भट्टराईलाई सदस्य पदमा मनोनीत गरिएको युवा तथा खेलकुद मन्त्रालयले जारी गरेको विज्ञप्तिमा जनाइएको छ । सम्पन्न श्रेष्ठ तत्कालीन पश्चिमाञ्चल क्षेत्रीय खेलकुद बिकास समितिका कार्यवहाक अध्यक्ष रहेका थिए । गोविन्दप्रसाद भट्टराई माउन्टेन स्पोर्ट फेडेरेसन नेपालका पूर्वप्रमुख तथा पछिल्लोपटक रोड सेफ्टी अभियानमा लागेका थिए ।मन्त्रिपरिषद्ले सोमबार शिव कोइरालालाई राखेपको उपाध्यक्ष र तथा रमेश कुमार सिलवाललाई सदस्यसचिव नियुक्त गरेको थियो । नयाँ खेलकुद ऐनअनुसार ३७ सदस्यीय रहने राखेपका पदाधिकारीमा अरू पदेन सदस्यबाहेक बाँकी सदस्य चाँडै मनोनीत गरिने मन्त्रालयले जनाएको छ ।यो सिजनको इटालियन सिरी ‘ए’ च्याम्पियन बनेको युभेन्टसले लिग चरणको ३७औं खेलमा लज्जास्पद हार बेहोरेको छ ।बुधबार राति भएको खेलमा युभेन्टस घरेलु टोली काग्लिएरीसँग २–० ले पराजित भएको हो । युभेन्टसलाई हार चखाउन लुका गाग्लिएनो र जियोभानी सिमिओनले गोल गरे । दुवै गोल पहिलो हाफमा सम्भव भएको थियो ।काग्लिएरीमा भएको खेलमा घरेलु टोलीले खेलको आठौं मिनेटमा लुका गाग्लिएनोको गोलबाट अग्रता बनाएको थियो । उनले फेडरिको माटिइलोको पासमा गोल गरेका थिए । त्यसअघि खेलको पाँचौ मिनेटमा युभेन्टसका क्रिस्टियानो रोनाल्डोको प्रहारलाई काग्लिएरीका गोलरक्षक एलेसियो क्राग्नोले विफल पारेका थिए ।४०औं मिनेटमा जुआन कोर्डाडोको प्रहार पोस्टबाट थोरै बाहिरिदा युभेन्टस अग्रता लिनबाट चुकेको थियो । ४४औं मिनेटमा युभेन्टसले बराबरीको अर्को अवसर खेर फाल्यो । पहिलो हाफको इन्ज्युरी समयमा जियोभानीले गोल गर्दै काग्लिएरीको अग्रता दोब्बर पारे । उनले पहिलो गोल गरेका लुकाको पासमा गोल गर्न सफल भएका थिए । लगत्तै रोनल्डोको फ्रिकिकमा मिरालेम प्यानिचको प्रहारले पोस्टको दिशा लिन नसक्दा युभेन्टसले अग्रता घटाउने अवसर गुमाएको थियो ।२–० ले पछि परेको युभेन्टसले दोस्रो हाफमा घरेलु टोलीलाई लगातार दवावमा राखेपनि गोलरक्षक क्राग्नो बाधक बने । ५४औं मिनेटमा सिमिओन मुराटोरको प्रहारलाई बचाएका क्राग्नोले ५५औं मिनेटमा एलेक्स सान्द्रोको उत्कृष्ट हेडरलाई उत्तिकै राम्रो बचाउ गरेका थिए । ७१औं मिनेटमा जियोभानीले गोल गर्ने अवसर गुमाए । त्यसपछि थप गोल निस्कन नसक्दा युभेन्टस स्तब्ध बन्न पुग्यो ।यो हारले च्याम्पियन बनिसकेको युभेन्टसलाई अंक तालिकामा कुनै असर परेन । च्याम्पियन युभेन्टसको ३७ खेलबाट ८३ अंक रहेको छ । युभेन्टसलाई हराएको काग्लिएरी ४५ अंक जोडेर १३औं स्थनमा छ ।ज्लाटन ईम्राहिमोभिचले मिलान क्लबका लागि ५० गोलको कीर्तिमान रच्दा एसी मिलान क्लबले बुधबार राति शानदार जित आत्मसाथ गरेको छ । ज्लाटनको दुई गोलको सहयोगमा मिलानले साम्पोडियालाई ४–१ गोल अन्तरले हराएको हो ।ज्लाटनले सिरि ए फुटबलका दुवै मिलान क्लबबाट ५० गोल गर्ने कीर्तिमान आफ्नो नाममा लेखाएका छन् । उनी गत जनवरीमा फ्रि–ट्रान्सफर अन्तर्गत एसी मिलान आएका थिए ।साम्पोडियाबिरुद्ध जित निकाल्दै मिलानले अर्को सिजन युरोपा लिग पक्का गरेको छ ।म्यान्चेष्टर युनाईटेड, एल ए ग्यालेक्सि, पेरिस सेन्ट जर्मेन (पीएसजी), बार्सिलोना र ईन्टर मिलानका पूर्व स्विडिस खेलाडीले यस दोस्रो पटक एसी मिलान आउदा ८ गोल पुरा गरे । उनले पहिलो पटक एसी मिलानबाट खेल्दै ६१ खेलमा ४२ गोल गरेका थिए ।बुधबार राति मिलानको जितमा ज्लाटनको दुई गोलसंगै हकन काल्होग्लु र राफेल लियोले एक एक गोल गरे । घरेलु टोली साम्पोडियाका क्रिस्टोफर अस्किल्डसेनले एक गोल फर्काएका थिए ।जितसंगै मिलानले ६३ अंक सहित छैटौ स्थानमा रहदै युरोपा लिग पक्का गर्यो । साम्पोडिया ४१ अंक सहित १५ औं स्थानमा रह्यो ।फ्रेन्च क्लब पेरिस सेन्ट जर्मेन (पीएसजी) का फरवार्ड केलियन एमबाप्पेले च्याम्पियन्स लिग अन्तर्गत क्वाटरफाइनलको खेल गुमाउने भएका छन् ।एन्कल इन्जुरीको कारण एमबाप्पेले आगामी अगष्ट १२ मा हुने एटलान्टासँगको खेल गुमाउने भएका हुन् । २१ वर्षीय एमबाप्पेले फ्रेन्च कपको फाइनल खेल दौरान उनको खुट्टामा चोट लागेको थियो। उनलाई सेन्ट इटिनेका डिफेन्डर लोइक पेरिनले खराब ट्याकल गरेका थिए ।विपक्षी टिमको डिफेन्डरको खराब ट्याकलको कारण उनले पहिलो हाफमै मैदान छाडेका थिए । एमबाप्पेको चोट निको हुन कम्तिमा ३ साता लाग्ने बताईएको छ । तर, पीएसजी सेमिफाइनलमा पुगे उनी अगष्ट १८ मा उक्त खेलबाट भने मैदान फर्कन सक्ने बताईएको छ । पोर्चुगलको लिस्बनमा हुने च्याम्पियन्स लिगको फाइनल भने अगष्ट २३ मा हुनेछ ।ईङ्लिस प्रिमियर लिग फुटबलमा आज (आईतबार) राति १० खेल हुदैछ । यस सिजनको अन्तिम चरणको खेल आज राति हुन लागेको हो । च्याम्पियन्स लिगको दौडमा रहेका म्यान्चेष्टर युनाईटेड, लेस्टर सिटी र चेल्सीमा सबैको नजर छ ।लेस्टरले युनाईटेड र चेल्सीले छैटौं स्थानको उल्भ्सलाई घरेलु मैदानमा आतिथ्यता प्रदान गर्दैछन् । तीन वटै क्लबलाई जित निकाल्दै च्याम्पियन्स लिगमा स्थान सुरक्षित गर्ने अवसर छ । तर बराबरी र हारको नतिजा भोगेको खण्डमा भने अर्का खेलको नतिजामा भर पर्नुपर्नेछ ।यस्तै, रेलिगेशनबाट बच्न संघर्षरत वाटफोर्ड, वर्नेमाउथ र एस्टनभिल्लालाई समेत अन्तिम खेलको नतिजा महत्वपूर्ण छ । एस्टन भिल्लाले वेस्ट ह्यामलाई धेरै गोल अन्तरले पराजित गरेको खण्डमा वाटफोर्ड र वर्नेमाउथ यस सिजन रेलिगेशनमा पर्नेछन् ।तर एस्टन भिल्लाको हार र बराबरीको नतिजाले वाटफोर्ड र वर्नेमाउथको शीर्ष डिभिजनमा रहने सम्भावनाको निक्र्योल हुनेछ । वर्नेमाउथ एभर्टनको भ्रमणमा निस्कदा, वाटफार्डलाई आर्सनलले आतिथ्यता प्रदान गर्नेछ ।अन्य खेलमा वर्नेली र ब्राईटोन, क्रिस्टल प्यालेस र टोटेनहम, म्यान्चेष्टर सिटी र नर्विच सिटी भिड्नेछन् । लिग च्याम्पियन लिभरपुल न्युक्यासलको भ्रमणमा निस्कदा, साउथह्याम्पटनले सेफिल्ड युनाईटेडलाई आतिथ्यता प्रदान गर्नेछ ।पेरिस सेन्ट जर्मेन (पीएसजी) स्टार केलियन एम्बाप्पेले दायाँ खुट्टामा गम्भिर चोट बोकेका छन् । फ्रेन्च कपको फाईनलमा सेन्ट एटिनेबिरुद्ध जित निकाल्ने क्रममा शुक्रबार उनले खुट्टामा गम्भिर चोट बोकेका हुन् ।२१ बर्षिया एम्बाप्पलाई पहिलो हाफमा सेन्ट एटिनेका डिफेन्डर लोईक पेरिनले खराब ट्याकल गरेका थिए । घाईते बनेका एम्बाप्पे रुदै मैदान छाडेका थिए । पीएसजीले एम्बाप्पेको चोटलाई ७२ घण्टा निगरानीमा राख्ने बताएको छ ।क्लबले बिज्ञप्ती निकाल्दै एम्बाप्पेको चोट गम्भिर रहेको भन्दै उनलाई चिकित्सकको निगरानीमा केही घण्टा राखिने बताएको हो । पीएसजीले जुलाई ३१ म फ्रेन्च लिग कपको फाइनल र सिरि ए क्लब एटलान्टासंग अगष्ट १२ मा च्याम्पियन्स लिगको क्वार्टरफाईनल खेल्नेछ ।च्याम्पियन्स लिगको सेमिफाईनलमा अगष्ट १८ देखि १९ र फाईनल खेल अगष्ट २३ मा हुने तय छ । फ्रान्सेली फरवार्डले यस सिजन ३३ खेलमा २९ गोलगरेका छन् । अप्रिलपछि पीएसजीले पहिलो औपचारिक खेल खेलेको थियो । पीएसजीले उपाधि समेत उचाल्न सफल रह्यो ।लेष्टर सिटीका मुख्य प्रशिक्षक ब्रेन्डन रोजर्सले स्ट्राइकर जेमी भार्डी विश्वकै उत्कृष्ट स्ट्राइकरहरु मध्ये एक भएको बताएका छन् । प्रशिक्षक रोजर्सले आफु लेष्टर आएपछि भार्डीमा विश्वस्तरीय स्ट्राइकरको गुण देखेको र उनले त्यसलाई प्रमाणित गरिरहेको बताउँदै उनी विश्वकै उत्कृष्ट भएको दाबी गरे ।ुयस समय तपाई आफै देख्न सक्नु हुनेछ । जेमी भार्डी विश्वकै उत्कृष्ट स्ट्राइकर हुन्, रोजर्सले भने । ३३ वर्षीय भार्डी यस सिजन सर्वाधिक गोलकर्ताको शीर्ष स्थानमा रहेका छन् । उनले २३ गोल गरेका छन् । सिजनको अन्तिम खेलमा आइतबार लेष्टरले म्यानचेस्टर युनाइटेडसँग खेल्नेछ ।युनाइटेडसँगको खेल जितेमा लेष्टरले आगामी सिजनको च्याम्पियन्स लिग खेल्नेछ । जब हामी अर्को सिजन युरोपियन सिजनमा जान्छौं । जुनसुकै तहमा पनि भार्डी उत्कृष्ट प्रदर्शन गर्न सक्षम हुनेछ,ु रोजर्सले भने, ुमैले भने जब हामी यहाँ आउछौ। ऊ विश्व स्तरीय स्ट्राइकर हुन् र आउँदो वर्ष उनले युरोपियन स्टेजमा देखाउने छन् ।भार्डी यस सिजन गोल्डेन बुटको दाबेदारमा शीर्ष स्थानमा छन् । भार्डी सर्वाधिक गोलकर्ताको दोस्रो स्थानका डेनी इन्ग्स भन्दा २ गोलले अघि रहेका छन् । भार्डीले यसै सिजन प्रिमियर लिगमा १०० गोल पुरा गरेका थिए । उनले २१० खेलमा १०३ गोल गरेका छन् ।पेरिस सेन्ट जर्मेन (पीएसजी)ले फ्रेन्च कपको उपाधि उचालेको छ । शुक्रबार राति इटियेनमाथि १–० को जित निकाल्दै पीएसजीले फ्रेन्च कपको उपाधि उचालेको हो ।पीएसजीको जितमा नेयमारले विजयी गोल गरे । उनले खेलको १४ औं मिनेटमा गरेको गोल पीएसजीलाई उपाधिका लागि पर्याप्त बन्यो । ३१ औं मिनेटमा लोईन पेरिन रातो कार्ड खादै मैदान बाहिरिएपछि इटियेन १० खेलाडीमा सिमित बनेको थियो ।केलियन एम्बाप्पेमाथि गरिएको खराब ट्याकलका कारण उनलाई रातो कार्ड देखाईएको थियो । पहिलो चोटमै चोट बोकेका एम्बाप्पे आँशु झार्दै मैदान छाडेका थिए । एम्बाप्पेको चोटले च्याम्पियन्स लिगमा अर्को महिना क्वार्टरफाईनलको खेलमा एटलान्टासंग खेल्न लागेको पीएसजीलाई चिन्ता थपेको छ ।८१ हजार दर्शक क्षमताको स्टेड डी फ्रान्स रंगशालामा ५ हजार दर्शकलाई प्रवेश अनुमती प्रदान गरिएको थियो । तर मात्र २८ सय ५ जना दर्शक रंगशाला आएका थिए । कोरोनाले फुटबल सिजन स्थगित भएपछि चार महिनापछि पहिलो पटक औपचारिक रुपमा फ्रान्सेली फुटबल सुरु भएको हो । पीएसजीले गत सिजन पेनाल्टी सुटआउटमा फ्रेन्च कपको उपाधि उचालेको थियो ।मार्च ११ मा च्याम्पियन्स लिगको दोस्रो लेगमा बोरुसिया डर्टमण्डसंग खेलेपछि पीएसजीले खेल्न पाएको थिएन ।ईन्डियन प्रिमियर लिग [आईपीएल] सेप्टेम्बर १९ बाट सुरु गर्ने तयारी गरिएको छ । यूएईमा हुने तय भएको प्रतियोगिता सेप्टेम्बरको तेस्रो साता सुरु भएर नोभेम्बर ८ मा फाईनल खेलाउने तयारी गरिएको हो ।एसिया कप र टी–२० विश्वकप यस बर्ष रद्ध भएसंगै आईपीएल आयोजनाको बाटो खुलेको हो । आईपीएलका फ्रेन्चाईज टिमलाई यसबारे जानकारी दिईएको छ । केही दिनमा हुने आईपीएलको गभर्निङ काउन्सिलको बैठकले यस मितिलाई पुष्टि गर्नेछ ।यसअघि बीसीसीआईका एक अधिकारीले बोर्डका सदस्यहरु यूएईको एयरलाईन्स अमीरात र ईतिहादसंग सम्पर्कमा रहेको बताएका थिए । बोर्डले अगष्टको बिषयमा जानकारी माग गरेको छ । फ्रेन्चाईज टिमलाई अगष्टमा अन्तिममा यूएई लैजाने तयारी गरिएको छ ।बीसीसीआईका अधिकारीका अनुसार बोर्डसंग सम्बन्धित टिमले यूएईमा अमिरात, ईतिहाद जस्ता एयरलाईन्ससंग सम्पर्क गरेर विमान सेवा सुरु गर्ने बिषयमा छलफल गरेको छ । उसले भारतको दिल्ली, मुम्बई र कोलकत्ता जस्ता शहरमा विमान सेवा सुरु गर्ने बिषयमा एयरलाईन्सको योजनामा छलफल गरिरहेका छन् ।आईपीएलको गभर्निङ काउन्सिलका अध्यक्ष बृजेश पटेलले एक अन्तरवार्तामा यस बर्षको आईपीएल यूएईमा आयोजना गरिने बताएका थिए । भारतमा बढ्दो कोरोनाको संक्रमणका लागि यस निर्णय गरिएको बताईएको छ । अर्को हप्ता आईपीएलको गभर्निङ काउन्सिलको बैठकमा आईपीएलको तालिका र थप आवश्यक निर्णय लिईने बताईएको छ ।स्पेनिस क्लब भिल्लारियलले इंग्लिस क्लब आर्सनल तथा फ्रेन्च क्लब पीएसजीका पुर्व प्रशिक्षक युनाई इम्रीलाई क्लबको मुख्य प्रशिक्षकमा नियुक्त गरेको छ ।इम्रीलाई भिल्लाले बिहीबार तीन वर्षको लागि मुख्य प्रशिक्षकमा नियुक्त गरेको हो । सम्झौतासँगै ४८ वर्षीय इम्री २०२३ सम्म भिल्लामा रहनेछन् । लगातार खराव प्रदर्शनपछि इम्रीलाई गत नोभेम्बरमा आर्सनलले बर्खास्त गरेको थियो । त्यसयता उनी क्लबबिहीन रहेका थिए ।प्रशिक्षक इम्रीले स्पेनकै सेभिल्ला र भ्यालेन्सियालाई पनि प्रशिक्षण दिइसकेका छन् । इम्रीले सेभिल्लालाई लगातार तीन सिजन युरोपा लिगको उपाधि दिलाएका थिए । पीएसजीबाट उनले एक लिग वान र समान दुईपटक फ्रेन्च कपल कोपा डि लिग र ट्रफी डि च्याम्पियन जिताएका छन् । आर्सनललाई युरोपा लिगको उपविजेता बनाएको थियो ।इंग्लिस प्रिमियर लिगमा शीर्ष चारको दौडमा रहेको म्यानचेस्टर युनाइटेड वेस्टह्याम युनाइटेडसँग बराबरीमा रोकिएको छ । युनाइटेड घरेलु मैदानमा वेस्टह्यामसँग १–१ गोलको बराबरीमा रोकिएको हो ।ओल्डट्राफोर्डको बुधबार राति भएको खेलमा वेस्टह्यामका माइकल एन्टेनियोले गोल गर्दा युनाइटेडका मासन ग्रीनवुडले गोल फर्काएका थिए । प्रतिस्पर्धात्मक खेलको पहिलो हाफको इन्ज्युरी समयको थप गरिएको दोस्रो मिनेटमा माइकल एन्टेनियोले पेनाल्टीमार्फत गोल गर्दै वेस्टह्यामलाई अग्रता दिलाएका थिए ।डिक्लिन राइसको प्रहारलाई पेनाल्टी बक्समा पल पोग्वाले ह्यान्ड गरेपछि रेफ्रीले भिएआरको सहायता लिदै वेस्टह्यामलाई पेनाल्टीको मौका दिएको थियो । जसलाई एन्टेनियोले सदुपयोग गरे ।५१औं मिनेटमा घरेलु टोलीका मासन ग्रीनवुडले गोल गर्दै खेललाई १–१ गोलको बराबरीमा ल्याए । उनले एन्थोनी मार्सियालको पासलाई सदुपयोग गरेका थिए । त्यसपछि थप गोल निस्कन नसक्दा युनाइटेडले वेस्टह्यामसँग अंक बाड्न बाध्य बन्यो ।बराबरीपछि युनाइटेडले चेल्सीलाई पछि पार्दै तेस्रो स्थानमा उक्लन सफल भएको छ । चेल्सीसँग समान ६३ अंक रहेपनि युनाइटेड गोलअन्तरमा अघि बढेको हो । अब युनाइटेडले अन्तिम खेलमा लेस्टर सिटीसँग खेल्दैछ ।यो खेलमा जित हात पारे युनाइटेडको शीर्ष चारको यात्रा सुरक्षित हुनेछ । हारले चेल्सी र वल्भ्सको नतिजाले युनाइटेडको शीर्ष चारको भविष्य निर्धारण गर्नेछ । लेस्टर ६२ अंक जोडेर पाँचौ स्थानमा छ । वेस्टह्याम ३८ अंक जोडेर १५औं स्थानमा रहेको छ ।विश्वभर फैलिएको कोरोना भाइरस (कोभिड१९) को महामारीको कारण आगामी अक्टोबर देखि अष्ट्रेलियामा हुने टि२० विश्वकप स्थगित भएको छ ।सोमबार बसेको अन्तर्राष्ट्रिय क्रिकेट परिषद् (आइसिसी) बैठकले विश्वकप सरेको जनाएको छ । टि२० विश्वकप एक वर्षको लागि सरेको छ । अब टि२० विश्वकप २०२१ अक्टोबर नोभेम्बरमा हुने आइसिसीले जनाएको छ । आइसिसी एक दिवसिय विश्वकप २०२३ अक्टोबर नोभेम्बरमा गर्ने भएको छ । यसअघि एकदिवसीय विश्वकप फ्रेब्रुअरी ९ देखि २६ मार्च सम्म भारतमा हुने तय भएको थियो ।त्यस्तै २०२१ मा भारतमा हुने भनिएको टि२० विश्वकप २०२२ मा अक्टोबर नोभेम्बरमा हुने छ । नेपाल भने यो वर्ष हुने टि२० विश्वकपमा एसिया छनोटबाटै बाहिरिएको थियो । यसअघि २०२१ मा भारतमा हुने भनिएको टि२० विश्वकपमा नेपालले सिधै ग्लोबल छनोट क्वालिफायरमा मौका पाएको थियो । अब नेपालले सन् २०२२ सम्म सरेको प्रतियोगिताको लागि छनोट खेल्नेछ ।विश्वकप सरेसँगै भारतीय क्रिकेट कन्ट्रोल बोर्ड (बिसिसीआई) लाई १३ औं संस्करणको इन्डियन प्रिमियर लिग (आइपिएल) गर्न बाटो खुलेको छ । टि२० विश्वकप र सेप्टेम्बरमा पाकिस्तानमा हुने तय भएको एसिया कप टि२० प्रतियोगिता सरेसँगै यो वर्ष आइपिएल हुने लगभग निश्चित भएको छ । बिसिसिआईले विश्वकप सरेमा यो वर्ष आइपिएल हुने बताउँदै आएको थियो । आइपिएल युएईमा गर्ने बिसिसिआईको तयारी छ।पोर्चुगिज तथा इटालियन क्लब युभेन्टसका सुपरस्टार फरवार्ड क्रिस्टियानो रोनाल्डो ३५ वर्षको भइसक्दा पनि लगातार उत्कृष्ट प्रदर्शन गर्दै आएका छन् । रोनाल्डोले आफ्नो सफल करीअरमा सोमबार अर्को दुर्लभ उपलब्धि हासिल गरेका छन् ।इटालियन सिरी ‘ए’ अन्तर्गत लाजियोविरुद्धको खेलमा दुई गोल पुरा गरेसँगै रोनाल्डो तीन फरक लिग ९प्रिमियर लिग, ला लिगा र सिरी ‘ए’० मा ५० गोल गर्ने पहिलो र एक्ला खेलाडी बन्दै नयाँ कीर्तिमान बनाएका हुन् । यस्तै रोनाल्डो १९९५ पछि सिरी ‘ए’ मा छिटो ५० गोल गर्ने खेलाडीसमेत बनेका छन् ।रोनाल्डोले प्रिमियर लिगमा ८४, ला लिगामा ३११ र सिरी ‘ए’ मा ५१ गोल गरेका छन् । २०१८ मा स्पेनिस क्लब रियल म्याड्रिडबाट युभेन्टस पुगेका रोनाल्डोले पहिलो सिजन २१ गोल र यो सिजन ३० गोल गरेका छन् ।यस्तै ३५ वर्षे रोनाल्डोले यो सिजन सिरी ‘ए’ मा पेनाल्टीमार्फत १२ गोल गर्दै १९९४–९५ को सिजनमा जिसेप्पे सिग्नोरीले राखेको कीर्तिमानलाई समेत बराबरी गरेका छन् । रोनाल्डोले सोमबार लाजियोविरुद्ध पेनाल्टीमार्फत पहिलो गोल गरेका थिए ।६ सिजन इंग्लिस क्लब म्यानचेस्टर युनाइटेडमा बिताएका रोनाल्डोले प्रिमियर लिगमा २९२ खेलमा ११८ गोल गरेका थिए । ९ सिजन रियलमा बिताएका रोनाल्डोले ४३८ खेलमा ४५० गोल गरे । उनी रियल म्याड्रिडका सर्वाधिक गोलकर्तासमेत हुन् ।रोनाल्डोले पोर्चुगलका लागि ९९ गोल गरेका छन् । उनी आफ्नो राष्ट्रका लागि गोल गर्नेको सुचीमा इरानका अली दाई (१०९) भन्दा मात्रै पछि छन् ।इंग्लिस प्रिमियर लिगमा एभर्टन र वल्भ्स विजयी भएका छन् । एभर्टनले सेफिल्ड युनाइटेडलाई तथा वल्भ्सले क्रिस्टल प्यालेसलाई पराजित गरेको हो ।एभर्टको जितमा ब्राजिली रिचार्लीसनले दोस्रो हाफको शुरुमै गरेको गोल नै निर्णायक बन्यो । रिचार्लीसनले ४६औं मिनेटमा गिल्फी सिगुडसनको पासमा गोल गरेका थिए । जितपछि एभर्टन ३७ खेलबाट ४९ अंक जोडेर ११औं स्थानमा उक्लिन सफल भएको छ । पराजित सेफिल्ड ५४ अंकसहित आठौं स्थानमा यथावत छ ।यस्तै अर्को खेलमा वल्भ्सले क्रिस्टल प्यालेसलाई २–० ले पराजित गरेको छ । वल्भ्सको जितमा ड्यानिल पोडेन्स र जोनीले गोल गरे । जितपछि वल्भ्स ५९ अंक जोडेर छैटौं स्थानमा उक्लिएको छ । वल्भ्सले टोटेनहम हस्टपुरलाई एक अंकले पछि पार्दै शीर्ष ६ मा रहेर अर्को सिजनको युरोपा लिगको छनोट खेल खेल्ने सम्भावना जीवितै राखेको हो । पराजित क्रिस्टल प्यालेस ४२ अंक जोडेर १४औं स्थानमा यथावत छ ।यस्तै अर्को खेलमा ब्राइटन र न्युक्यासल युनाइटेडले गोलरहित बराबरी खेल्दै अंक बाँडे । बराबरीपछि न्युक्यासल ४४ अंक जोडेर १३औं स्थनमा यथावत रहँदा ब्राइटन ३८ अंक जोडेर १५औं स्थानमा यथावत छ ।स्पेनिस क्लब रियल म्याड्रिड क्लबको इतिहासमै ३४ औं पटक स्पेनिस ला लिगाको उपाधि जितेको छ । बिहीबार राति भएको ९ खेलमध्य रियलले आफ्नो खेलमा जित हासिल गर्दै ७ अंकको अग्रतासहित लिग उपाधि पक्का गरेको हो ।रियल म्याड्रिडले घरेलु मैदानमा भिल्लारियललाई २–१ ले पराजित गर्दै लिग उपाधिमा कब्जा जमायो । खलेको २९ औं मिनेटमा करीम बेन्जेमाले गोल गर्दै रियललाई अग्रता दिलाएका हुन् । सिजनको २० औं गोल गर्ने क्रममा बेन्जेमाले लुका मोड्रीचको पासलाई सदुपयोग गरेका थिए ।रियलले बल पोसेसनमा बलियो पकड बनाउँदै लगातार एकतर्फी आक्रमण जारी राखेको थियो छ । ७३ औं मिनेटमा रियलले पेनाल्टी प्राप्त गर्यो । रामोससर्जियो रामोसलाई पेनाल्टी क्षेत्रभित्र लडाएपछि प्राप्त पेनाल्टीमा रियलले पहिलो प्रयासमा भने गोल गर्न सकेन । रामोसले बेन्जेमालाई पेनाल्टीमै पास दिन खोजेपनि रेफ्रीले पुनस् पेनाल्टी प्रहार गर्न लगाएका थिए । दोस्रो प्रहारमा भने बेन्जेमाले गोल गर्न सफल रहे ।८२ औं मिनेटमा रियलले अग्रतालाई ३–० को अवस्थामा पुराउन सकेन । क्रुसको प्रहार पोस्टमा लागेर फर्केको थियो । यधपी ८३ औं मिनेटमा भने मारिया गास्पारको क्रसमा भिसेन्ट इबोर्राले गोल गर्दै खेल २–१ को स्थितिमा ल्याए । थप समयमा गोल हुन नसक्दा रियलले फराकिलो अग्रतासहित उपाधि पक्का गर्न सफल रहयो ।यता अर्को खेलमा बार्सिलोना घरेलु मैदान क्याम्प नोउमा ओसासुनासँग २–१ ले पराजित भएको छ । खेलको १६ औं मिनेटमा जोसे अर्नाइजले गोल गर्दै पाहुना टोलीलाई अग्रता दिलाएका हुन् । उनले पेर्भिस एस्तुपिएनको पासलाई सदुपयोग गरेका थिए ।बार्सिलोनाले खेलमा फर्कने प्रयास जारी राखेपनि बराबरी गोल गर्न सकिरहेको छैन । कप्तान लिओनेल मेस्सी फ्रिकिकमा गोल गर्न नजिक पुग्दा गोलरक्षक सर्जियो हरेराले उत्कृष्ट बचाउ गरेका थिए ।६२ औं मिनेटमा लिओनेल मेस्सीले फ्रिकिकमार्फत सिधै गोल गर्दै खेल बराबरीमा ल्याए । ७५ औं मिनेटमा एन्रीच गालेगोले डिफेन्डर क्लेमेन्ट लेङलेटलाई फल प्रहार गरेपछि रेफ्रीले सिधै रातो कार्ड दिए ।१० खेलाडीमा रहनुका बाबजुद ओसासुनाले खेलमा जित हासिल गरेको थियो । इन्ज्युरी समयको चौथो मिनेटमा रोबर्टो टोरेसले गोल गर्दै जी जित पक्का गरे । उनले एन्रिके बार्जाको क्रसमा गोल गरेका थिए ।यस नतिजासँगै रियल म्याड्रिडले लिगको १ खेल बाँकी रहँदै ७ अंकको अग्रता लिँदै स्पेनिस लिगको शीर्ष श्रेणीको च्याम्पियन बनेको छ । साविक विजेता बार्सिलोना भने दोस्रो स्थानमा सिमित रहने भएको छ । समग्रमा रियलको यो ३४ औं ला लिगा उपाधि हो ।रियलले ३७ खेलमा ८६ अंक जोड्दा बार्सिलोनाले मात्र ७९ अंक जोडेको छ । अन्तिम चरणको खेलमा रियलले लेगानेस र बार्सिलोनालले अलाभेससँग खेल्नेछन् ।इंग्लिस प्रिमियर लिगमा लेस्टर सिटीले रेलिगेसन जोनमा रहेको बर्नमाउथसँग लज्जास्पद हार बेहोरेको छ । शुरुवाती अग्रता जोगाउन नसक्दा १० खेलाडीमा समेटिएको लेस्टरले बर्नमाउथसँग ४–१ को लज्जास्पद हार बेहोरेको हो ।भिटालिटी स्टेडियममा आइतबार राति भएको खेलमा बर्नमाउथको जितमा डोमिनिक सोलांकेले दुई तथा जुनियर स्टानिलासले एक गोल गर्दा एक गोल उपहार पाएको थियो । लेस्टरका जेमी भार्डीले गरेको गोल सान्त्वना बन्यो ।खेलको २३औं मिनेटमा जेमी भार्डीको गोलबाट लेस्टरले खेलमा शुरुवाती अग्रता लिएको थियो । ६६औं मिनेटमा जुनियर स्टानिलासले पेनाल्टीमार्फत गोल गर्दै खेलदलाई १–१ गोलको बराबरीमा ल्याए । लगत्तै एक मिनेटपछि नै डोमिनिकले गोल गर्दै बर्नमाउथलाई खेलमा २–१ को अगैता दिलाए ।त्यसपछि नैसेन्टरब्याक काग्लर सायोन्कु सिधै रातो कार्ड खादै मैदानबाट बाहिरिएपछि लेस्टर १० खेलाडीमा समेटिएको थियो । ८३औं मिनेटमा जोनी इभान्सले आत्मघाती गोल गरेपछि लेस्टरको जित निश्चित बनेको थियो । ८७औं मिनेटमा डोमिनिकले व्यक्तिगत दोस्रो तथा टोलीका लागि चौथो गोल गर्दै लेस्टरलाई ४–१ को नमिठो हार चखाए ।जितसँगै बर्नमाउथ ३५ खेलबाट ३१ अंक जोडेर १८औं स्थानमा यथावत छ । बर्नमाउथ रेलिगेसन जोनमै छ । पराजित लेस्टरले चेल्सीलाई पछि पार्दै तेस्रो स्थानमा उक्लने अवसर गुमाएको छ । लेस्टरको ३५ खेलबाट ५९ अंक रहेको छ ।काठमाडौँका व्यायाम व्यवसायीको भेलाले व्यायाम व्यवसायी सङ्घ गठन गरेको छ । उक्त सङ्घको अध्यक्षमा सुरेश सुवेदीलाई चयन गरिएको छ ।काठमाडौँमा उपस्थित झण्डै २५० व्यायाम व्यवसायीको भेलाले सुवेदीलाई अध्यक्षमा चयन गरेको हो । सुवेदी काठमाडौँ जिल्ला शारीरिक सुगठन तथा फिट्नेस सङ्घका अध्यक्षसमेत हुन् ।सङ्घको उपाध्यक्षत्रयमा बुद्धिजंग कार्की, बालमुकुन्द अवाले र कृष्ण विष्ट, सचिवमा जगन्नाथ अधिकारी, उप–सचिवमा विजयत्तम रत्न बज्राचार्य, कोषाध्यक्षमा अनिल श्रेष्ठ र सह–कोषाध्यक्षमा श्रीकृष्ण अधिकारीलाई चयन गरिएको छ । सङ्घको सदस्यमा क्रमशः रमेश श्रेष्ठ, रोजन खड्का, दीपेन्द्र प्याकुरेल, प्रकाश प्रजापति, सनम दुवाल, विजय देउला, शंकर महर्जन, देविका राई, विनोद श्रेष्ठ, मिलन लामा, अनिललाल श्रेष्ठ र कृष्णगोपाल श्रेष्ठ रहेका छन् । व्यायाम व्यवसायीलाई एकजुट गरी व्यावसायिक हकहित, अधिकार र सुरक्षाका लागि सङ्घ गठन गरिएको अध्यक्ष सुवेदीले जानकारी दिए।प्रथम मलेसियन ओपन अन्तर्राष्ट्रिय स्पोर्ट्स च्यालेन्ज प्रतियोगिताअन्तर्गत तेक्वान्दोको पुम्से विधामा नेपालका मधुसूदन सापकोटाले स्वर्ण पदक जितेका छन् । भर्चुअल प्रतिस्पर्धामा सापकोटाले ४० वर्षमाथिको उमेर समूहमा स्वर्ण जितेका हुन् ।तेक्वान्दोको पुम्से स्पर्धामा नेपालकी प्रगती कुइँकेल र आयुश बोहराले रजत पदक प्राप्त गरे भने भिजन तामाङ र प्रविण श्रेष्ठले कास्य पदक प्राप्त गरेको नेप्लिज तेक्वान्दो एकेडेमीका अध्यक्ष एवं अन्तर्राष्ट्रिय निर्णायक अशोक खड्काले जानकारी दिए। प्रगतीले १३–१४ वर्ष उमेर समूह र आयुशले १५–१७ वर्ष उमेर समूहमा प्रतिस्पर्धा गरेका थिए । यस्तै भिजनले १०–१२ वर्ष उमेर समूह र प्रविणले यु–१९ तर्फ विपक्षीसँग भिडेका थिए । उक्त प्रतियोगितामा नेपालबाट आठ खेलाडी सहभागी छन् । नेपालका तीन खेलाडीले प्रतिस्पर्धा गर्न बाँकी रहेको खड्काले बताउनुभयो । उक्त प्रतियोगितामा १२ देशका ३७५ खेलाडी सहभागी छन् ।पोर्चुगिज सुपरस्टार फरवार्ड क्रिस्टियानो रोनाल्डोले खुई गोल गरेपछि युभेन्टस इटालियन सिरी ‘ए’ मा एटलान्टासँगको हारबाट जोगिएको छ ।घरेलु मैदान एलिएज्न एरिना टुरिनमा शनिबार राति भएको खेलमा युभेन्टसले एटलान्टासाग २–२ गोलको बराबरी खेल्दै अंक बाँडेको हो । युभेन्टसका लागि दुवै गोल रोनाल्डोले पेनाल्टीमार्फत गर्दा एटलान्टाका डुभान जापटा र रुस्लान मालिनोचिस्कीले गरे ।खेलको १६औं मिनेटमा जापटाको गोलबाट एटलान्टाले घरेलु टोलीविरुद्ध अग्रता बनाएको थियो । उनले एलेजान्द्रो गोमेजको पासमा गोल गरेका थिए । ३१औं मिनेटमा जापटाले एटलान्टाका लागि अग्रता दोब्बर बनाउने अवसर खेर फाल्यो । ३२औं मिनेटमा पाउलो डिबालाले बराबरी गोल गर्ने अवसर चुकाउदा युभेन्टस पहिलो हाफमा १–० ले पछि परेको थियो ।एक गोलले पछि परेको युभेन्टसले ५५औं मिनेटमा खेललाई बराबरीमा ल्याए । पाउलो डिबालाले क्रस गरेको बललाई एटलान्टाका डिफेन्डर मार्टिन डि रुमले पेनाल्टी बक्समा ह्यान्ड गरेपछि प्राप्त पेनाल्टीमा रोनाल्डोले गोल गर्दै खेललाई १–१ गोलको बराबरीमा ल्याए ।८०औं मिनेटमा लुइस मुरिएलको पासमा रुस्लानले गोल गर्दै एटलान्टालाई खेलमा पुनः २–१ को अग्रता दिलाए । मुरिएलले दुई डिफेन्डरलाई बिट गर्दै दिएको पासमा सब्सिच्युट रुस्लानले गोल गर्न सफल भएका थिए । ९०औं मिनेटमा युभेन्टसले पुनः पेनाल्टीको अवसर प्राप्त गर्यो । लुइस मुरिएलले पेनाल्टी बक्समा ह्यान्ड गरेपछि रेफ्रीले पुनः युभेन्टसलाई पेनाल्टी प्रदान गरेको थियो । जसमा रोनाल्डो चुकेनन् ।कोरोनापछिको पछिल्लो ६ खेलमा रोनाल्डोको यो सातौ गोल हो । त्यसपछि खेलमा थप गोल निस्कन नसक्दा खेल २–२ गोलको बराबरीमा टुंगियो । बराबरीसँगै युभेन्टसले शीर्षस्थानमा ८ अंकको अग्रता बनाएको छ । युभेन्टसको ३२ खेलबाट ७६ अंक पुगेको छ । समान खेलबाट दोस्रो स्थानमा रहेको लाजियोको ६८ तथा तेस्रो स्थानमा रहेको एटलान्टाको ६७ अंक रहेको छ ।स्पेनिस ला लिगा अन्तर्गत क्याटलान क्लब बार्सिलोनाले रियल भालाडोलिडलाई पराजित गर्दै शीर्षस्थानको रियल म्याड्रिडसँगको दुरी १ अंकमा झारेको छ ।बार्सिलोनाले भालाडोलिडको घरेलु मैदानमा १–० को जित दर्ता गर्दै महत्त्वपूर्ण ३ अंक हासिल गरेको हो । बार्सिलोनाको जितमा आर्टुरो भिडालले पहिलो हाफमा गरेको गोल नै निर्णायक सावित भयो । उनले १५ औं मिनेटमा गोलको खाता खोलेका थिए ।कप्तान लिओनेल मेस्सीले चलाखीपूर्ण ढंगले पेनाल्टी क्षेत्र नजिकबाट दिएको फ्लिक पासलाई भिडालले ६ यार्ड बक्स नजिकबाट दोस्रो बारतर्फ गरेको प्रहार पोस्टमा लाग्दै गोलमा परिणत भएको थियो । पहिलो हाफमा नै एन्टोइन ग्रिजमनले नेल्सन सेमेडोको क्रसमा गोल गर्न नसक्दा बार्सिलोनाले अग्रता बढाउन सकेन ।दोस्रो हाफमा बार्सिलोनाका गोलरक्षक मार्क आन्दर टेर स्टेगनले केहि राम्रो बचाउ गर्दै बार्सिलोनालाई अग्रतामा राखेका थिए । फरवार्ड लुइस सुआरेजले पनि वैकल्पिक खेलाडीका रुपमा मैदान प्रवेश गर्दै प्रभाव जमाउन खोजेपनि पाएको अवसरको सदुपयोग गर्न सकेनन् ।जितसँगै बार्सिलोनाले ३६ खेलमा ७९ अंक बनाएको छ । एक खेल कम खेलेको रियल म्याड्रिडको ८० अंक रहेको छ । रियलले सोमबार हुने खेलमा ग्रानडाको सामना गर्दैछ ।युवा तथा खेलकुद मन्त्रालयले राष्ट्रिय खेलकुद परिषद् (राखेप) को नयाँ सदस्य सचिवका लागि दरखास्त आव्हान गरेको छ । खेलकुद विकास ऐन २०७७ को प्रावधान अनुसार मन्त्रालयले शुक्रबार सुचना जारी गर्दै सदस्य सचिवका लागि दरखास्त आव्हान गरेको हो ।६ दशक लामो इतिहास बोकेको राखेपमा खुला आव्हानबाट सदस्य सचिव नियुक्त हुन लागेको यो पहिलो पटक हो । यसअघि खेलकुद मन्त्रीले सदस्य सचिव नियुक्त गर्दै आएका थिए । सदस्य सचिव सिफारिसका लागि शुक्रबार नै सिफारिस समितिले पूर्णता पाएको थियो ।खेलकुद विकास ऐनका अनुसार मन्त्रालयका सचिव रामप्रसाद थपलिया सिफारिस समितिका संयोजक रहनेछन् । युवा तथा खेलकुद मन्त्री जगत सुनार विश्वकर्माले शुक्रबार रिम रानाभाट र इन्दिरा निरौलालाई सदस्य चयन गर्दै सिफारिस समितिलाई पूर्णता दिएका थिए । समितिको शुक्रबार नै बसेकको बैठकले कार्यविधि तयार गरेको छ ।ऐनले तोकेको मापदण्ड पुरा गर्ने व्यक्तिले ७ दिन भित्रमा सदस्य सचिवका लागि आवेदन दिने सक्नेछन् । सदस्य सचिवको इच्छुक उमेदवारले कार्ययोजनासहित मन्त्रालयमा इमेलका मार्फत पेश गर्न सक्ने कार्यविधिमा उल्लेख गरिएको छ ।कार्ययोजनाको अध्ययनपछि एक महिलासहित कम्तीमा ३ जनाको नाम समितिले सिफापिरस गर्नेछ । मन्त्रालयले मन्त्रीपरिषद्मा उमेदवारको नाम प्रस्तुत गर्ने र त्यसबाट एक जना सदस्य सचिवमा नियुक्त हुनेछन् ।कार्यविधिमै सदस्य सचिवका लागि आवश्यक निवेदन नपरेमा वा परेका निवेदन पनि आयोग्न भएमा पुन अर्को सुचना जारी गर्न सक्नेछ । दोस्रो पटक सुचना जारी गर्दा पनि आवश्यक संख्यामा निवेदन नपरेमा वा परेका निवेदनमा योग्य नभएमा समितिले उपयुक्त व्यक्ति छनोट गरि औचित्यका आधारमा सिफारिस गर्न सक्नेछ ।नयाँ ऐनअनुसार राखेपको सदस्यसचिवका लागि पाँचवटा मापदण्ड तोकिएको छ । जसमा नेपाली नागरिक, स्नातक उत्तीर्ण, ३० वर्ष पूरा भएको, कम्तीमा पाँच वर्ष खेलकुदको अनुभव र प्रचलित कानुनले अयोग्य नभएको हुनुपर्ने उल्लेख छ।दरखास्तको सूचना हेर्नुस् :लेस्टर सिटी र म्यानचेस्टर युनाइटेडले इंग्लिस प्रिमियर लिगमा सानदार जित हात पारेको छ । घरेलु मैदानमा युनाइटेडले एक गोलले पछि परेको स्थिति उल्ट्याएर बर्नमाउथमाथि ५–२ को सानदार जित निकालेको हो ।युनाइटेडको जितमा मासन ग्रीनवुडले दुई तथा माकर्सस रासफोर्ड, एन्थोनी मार्सियल र ब्रुनो फर्नान्डेजे गोल गरे । बर्नमाउथका जुनियर स्टानिसलास र जोसुवा किङले गोल गरे । गोलको वर्षा भएको खेलमा बर्नमाउथले १५औं मिनेटमा जुनियरको गोलबाट खेलमा अग्रता बनाएको थियो । उनले जोसुवा किङको पासमा गोल गरेका थिए । २९औं मिनेटमा मासन ग्रीनवुडले ब्रुनो फर्नान्डेजको पासमा बराबरी गोल फर्काउदै खेलमा फर्किए ।३५औं मिनेटमा मार्कुस रासफोर्डले पेनाल्टीमा गोल गर्दै युनाइटेडलाई खेलमा २–१ को अग्रता दिलाए । एन्थोनी मार्सियलको हेडरमा एडाम स्मिथले ह्यान्ड गरेपछि रेफ्रीले युनाइटेडलाई पेनाल्टी प्रदान गरेको थियो । पहिलो हाफको इन्ज्युरी समयमा ब्रुनोको पासमा मार्सियलले गोल गरेपछि युनाइटेडले खेलमा ३–१ को पकड बनायो ।४९औं मिनेटमा जोसुवा किङले पेनाल्टीमा गोल गर्दै खेललाई ३–२ को अवस्थामा ल्याए । तर, त्यसपछि युनाइटेडले ६ मिनेटको अन्तरमा दुई गोल गर्दै खेललाई ५–२ को स्थितिमा ल्याए । ५४औं मिनेटमा मासन माउन्टले तथा ५९औं मिनेटमा ब्रुनो फर्नान्डेजले गोल गर्दै युनाइटेडलाई ५–२ को सानदार जित दिलाए । जितसँगै युनाइटेड ३३ खेलबाट ५५ अंक जोडेर पाँचौ स्थानमा यथावत रहँदा बर्नमाउथ २७ अंक जोडेर १९औं स्थानमा यथावत छ ।यस्तै अर्को खेलमा जेमी भार्डीले प्रिमियर लिगमा १ सय गोलको कोसेढुंगा पार गरेको खेलमा लेस्टर सिटीले क्रिस्टल प्यालेसमाथि ३–० को सहज जित निकालेको छ । भार्डीले प्रिमियर लिगको २०६ खेलमा १०१ गोल गरेका हुन् । भार्डीले दुई तथा केलिची इहेनाचाले इक गोल गरे । सबै तीन गोल दोस्रो हाफमा सम्भव भएको थियो ।४९औं मिनेटमा केलिचीको गोलबाट लेस्टर खेलमा अघि बढेको थियो । ७७औं र इन्ज्युरी समयको थप गरिएको चौथो मिनेटमा भार्डीले गोल गर्दै लेस्टरलाई सहज जित दिलाए । जितसँगै लेस्टर ३३ खेलबाट ५८ अंक जोडेर तेस्रो स्थानमा यथावत रहेको छ । क्रिस्टल प्यालेस ४२ अंक जोडेर १३औं स्थानमा रहेको छ ।अर्जेन्टिनी राष्ट्रिय फुटबल टोली तथा क्याटलान क्लब बार्सिलोनाका कप्तान लिओनेल मेस्सीको ७ सय गोलको लक्ष पुरा गरेका छन्। उनले क्लब र राष्ट्रको करीअरमा ७ सय गोल पूरा गरेका छन् ।मंगलबार एटलेटीकोविरुद्ध खेलमा गोल गर्दै मेस्सीले ७ सय गोल पूरा गरेका हुन् । मेस्सीले खेलको ५० औं मिनेटमा पेनाल्टीमार्फत गोल गर्दै करिआरको ७ सयौं गोल पूरा गरे । एटलेटिकोका फेलिपेले नेल्सन सेमेडोलाई पेनाल्टी क्षेत्रभित्र लडाएपछि रेफ्रीले पेनाल्टी दिएका थिए । मेस्सीले पनेंका चिप प्रहार गर्दै यान ओब्लाकलाई विपरित दिशामा पठाएपछि खेलमा बार्सिलोनाले अग्रता लियो ।गत साता मात्र ३३ वर्ष पुगेका मेस्सीले ७ सय मध्ये ७० गोल अर्जेन्टिनाको जर्सीमा गरेका छन् । बार्सिलोनाका लागि भने उनले ६ सय ३० गोल गरेका छन् । मेस्सीअघि क्रिस्टियानो रोनाल्डोले पनि यो उपलब्धि हासिल गरेका थिए ।हाल खेलिरहेका खेलाडीमा रोनाल्डोले मात्र मेस्सीलाई उछिनेका छन् । रोनाल्डोले १ हजार ३ खेल खेल्दै ७ सय २६ गोल गरेका छन् । मेस्सीले सानो उमेरदेखि नै बार्सिलोनाबाट खेल्दा रोनाल्डो भने विभिन्न क्लबबाट खेलेका छन् । उनले स्पोर्टिङ लिस्बन, म्यानचेस्टर युनाइटेड, रियल म्याड्रिड र युभेन्ट्सबाट व्यावसायिक फुटबल खेलेका छन् ।मेस्सीले ८ सय ६० खेल खेल्दै यो उपलब्धि हासिल गरेका हुन् । रोनाल्डोले भने झन्डै १ सय खेल बढी खेल्दै यो कीर्तिमान आफ्नो नाम गरेका थिए ।नेपाल क्रिकेट सङ्घ (क्यान) ले आफ्ना चार समिति विस्तार गरेको छ । क्यानले यसअघि नै बनाइएका प्रतियोगिता, प्राविधिक, आर्थिक र सञ्चार समितिलाई पूर्णता दिएको हो ।प्रशान्तविक्रम मल्ल संयोजक रहेको प्रतियोगिता समितिमा दाउद अन्सारी, ऋषिराम गौतम, विक्रम विष्ट र कैलाश विष्टलाई सदस्य बनाइएको नेपाल क्रिकेट सङ्घका अध्यक्ष चतुरबहादुर चन्दले जानकारी दिए। यस्तै सञ्जयराज सिंह संयोजक रहेको प्राविधिक समितिमा वीरेन्द्रबहादुर चन्द, अमितवीर पाण्डे, अरुणकुमार अर्याल र सञ्जय गुरुङलाई सदस्यमा मनोनयन गरिएको छ ।यसैगरी रोशनकुमार सिंहको संयोजकत्वमा आर्थिक समिति बनाइएको छ । उक्त समितिका सदस्यमा माधव कर्माचार्य र दुर्गाराज पाठक छन् । सञ्चार समितिको संयोजकमा अशोकनाथ प्याकुरेल तथा सदस्यमा भानुभक्त सिग्देललाई सदस्यका रूपमा चयन गरिएको छ । अध्यक्षमा चन्द निर्वाचित भएपछि क्यानको पहिलो बोर्ड बैठकले चार समिति गठन गरेको थियो । “हामीले अन्य समिति बनाउने योजना बनाएका छौँ”, अध्यक्ष चन्दले भने।साफ च्याम्पियनसिपको अर्को संस्करण एक वर्ष पर सरेको छ। राष्ट्रिय फुटबल टोलीले खेल्ने क्षेत्रिय स्तरको प्रतिष्ठित प्रतियोगिता यसै वर्ष हुने भनिए पनि सन् २०२१ मा मात्र हुने भएको हो।कोरोना भाइरस कोभिड १९ का कारण खेलकुदका अधिकांश प्रतियोगितामा असर पर्दा साफ च्याम्पियनसि पनि अर्को वर्ष मात्र आयोजना हुने भएको हो । दक्षिण एसियाली फुटबल महासंघ (साफ)ले सदस्य सात राष्ट्र नेपाल, भारत, पाकिस्तान, बंगलादेश, श्रीलंका, माल्दिभ्स र भुटानका फुटबल संघका महासचिवसँग सोमबार भएको बैठकले प्रतियोगिता अर्को वर्ष सार्ने निर्णय गरेको हो ।सिनियर टोलीले खेल्ने एक मात्र प्रतियोगिता साफ च्याम्पियनसिप नेपाल अहिले सम्म जित्न सकेको छैन ।अर्जेन्टिनी तथा क्याटलान क्लब बार्सिलोनाका कप्तान लियोनेल मेस्सीले शर्तसहित क्लबसँग सम्झौता नवीकरण गर्न तयारी गरेका छन्। मेस्सीले थप दुई वर्ष बार्सिलोनासँग सम्झौता गर्न सहमत भएको बुझिएको छ।नयाँ सम्झौता भएको अवस्थामा मेस्सी २०२३ सम्म बार्सिलोनामा रहनेछन् । हाल मेस्सीको सम्झौता अर्को सिजनको समरसम्म रहेको छ । क्लबका अध्यक्ष जोसेप मारिया बार्टोमेउ नयाँ शर्तमा मेस्सीलाई सम्झौता नवीकरण गर्न हतास छन् । नयाँ शर्तअनुसार मेस्सीले चाहेको अवस्थामा क्लबले रोक्न पाउने छैन । उनले आफूलाई चाहिएको अवस्थामा क्लब छोड्न सक्नेछन् ।पछिल्लो समय मेस्सी र अध्यक्ष बार्टोमेउबीच राम्रो सम्बन्ध रहेको छैन । सोही कारण पनि मेस्सीले आफ्नो रिलिज क्लजसहित क्लब छाड्ने मनासय बनाएका थिए । स्पेनिस पत्रिका मुन्डो डिपोर्टिभोका दावी अनुसार नयाँ सम्झौतामा मेस्सीको वर्तमानमा रहेको शर्तहरु हुनेछन् । र मेस्सीलाई क्लब छोड्न चाहेको अवस्थामा सम्झौता रद्ध गर्न मौका दिइनेछ ।पछिल्लो समय मेस्सीका बवा तथा एजेन्ट जर्ज र क्लबका अध्यक्ष बार्टोमेउबीच लगातार वार्ता भइरहेको छ । तर, औपचारिक निर्णय हुन सकेको छैन । यो अवस्थामा बार्सिलोना ला लिगा र च्याम्पियन्स लिग जित्ने अभियानमा केन्द्रित रहेको छ ।३२ वर्षीय मेस्सीले २०१७ मा बार्सिलोनासँग थप चार वर्षे सम्झौता नवीकरण गरेको थिए । तर, मेस्सीले यसअघि नै बार्सिलोनाबाटै आफ्नो खेल करियर अन्त्य गर्ने योजना रहेको बताएका थिए । २००५ देखि बार्सिलोनामा रहेका मेस्सीले हालसम्म बार्सिलोनामा आठपटक सम्झौता नवीकरण गरेका छन् ।लेजेन्ड खेलाडी रहेका मेस्सीले बार्सिलोनाबाट हालसम्म विभिन्न ३४ उपाधि जितेका छन् । जसमा १० स्पेनिस ला लिगा र ४ च्याम्पियन्स लिग समावेश छन् ।विश्व फुटबल महासङ्घ (फिफा) को नयाँ वरियतामा नेपाल यथावत रहन सफल भएको छ । फिफाले विहिबार सार्वजनिक गरेको नयाँ वरियतामा नेपाल १७०औँ स्थानमा रहेको हो ।गत महिना पनि नेपाल १७०औँ स्थानमै रहेको थियो । नेपाल दक्षिण एशियाली राष्ट्रमा भने तेस्रो स्थानमा रहेको छ । नेपालभन्दा अगाडि भारत र माल्दिभ्स छन् । भारत १०८औँ स्थानमा रहेको छ भने माल्दिभ्स १५५ औँ स्थानमा छ ।त्यसैगरी नेपालभन्दा तल भूटान, बङ्गलादेश, श्रीलङ्का र पाकिस्तान रहेका छन् । भूटान १८९औँ स्थानमा रहदा बंगलादेश १८७ औँ, श्रीलङ्का २०६औँ तथा पाकिस्तान २००औँ स्थानमा रहेको छ । नयाँ वरियताको शीर्ष स्थानमा भने बेल्जियम रहेको छ । त्यसैगरी फ्रान्स दोस्रो, ब्राजिल तेस्रो, इंग्ल्यान्ड चौथो र उरुग्वे पाँचौ स्थानमा छ । त्यस्तै क्रोएसिया छैटौँ, पोर्चुगल सातौँ, स्पेन आठौँ, अर्जेन्टिना नवौ र कोलम्बिया दशौँ स्थानमा रहेका छन् । पछिल्लो समय महामारीको रुपमा फैलिएको कोरोना भाइरसका कारण विश्वभर फुटबलका गतिविधि ठप्प भएको कारण वरियतामा खासै परिवर्तन भएको छैन ।भर्चुअल तेक्वान्दोतर्फ अन्तर्राष्ट्रिय पुम्से च्याम्पियनसिपमा नेपालले दुई स्वर्ण पदक जितेको छ । प्रतियोगितामा नेपालका लक्ष्मण ऐर र दावा शेर्पाले स्वर्ण जितेका हुन् ।युएस वेस्ट कोस्ट तेक्वान्दो सङ्घ, पोर्टल्यान्ड, अमेरिकाको तत्वावधान र पान अमेरिकन तेक्वान्दो युनियन, पोर्टल्यान्डद्वारा आयोजित प्रतियोगितामा नेपालका सस्मिता केसी र अर्जुन तामाङले रजत तथा रेशमाया गुरुङले कास्य पदक जिते । उक्त प्रतियोगितामा नेपालका अन्तर्राष्ट्रिय निर्णायक अशोक खड्काले निर्णायकको भूमिका निर्वाह गरेका थिए । तेह्र सदस्सीय निर्णायक मण्डलमा एसियाबाट खड्का एक्लो निर्णायक रहेको नेपाल तेक्वान्दो सङ्घले जनाएको छ ।युवा तथा खेलकुदमन्त्री जगतबहादुर विश्वकर्माले कोरोना भाइरसको महामारीपछि नेपालको खेलकूद लयमा फर्कने बताएका छन्। आर्थिक वर्ष २०७७-७८ को विनियोजन शीर्षकमाथिको छलफलमा सांसदको प्रश्नको जवाफ दिँदै मन्त्री विश्वकर्माले महामारीकै कारण सरकारले खेलकूदका लागि पर्याप्त बजेट विनियोजन गर्न नसकिएको स्पष्ट पारे।“पुरानै तथा अत्यवाश्यक काममा मात्र खर्च गरिनेछ’’, उनले भने। अर्थमन्त्री डा युवराज खतिवडाले यही जेठ १५ गते आगामी आवका लागि प्रस्तुत गर्नुभएको बजेटमा मन्त्रालयका लागि दुई अर्ब ३८ करोड बजेट विनियोजन गरेको छ। उक्त बजेटमध्ये स्थानीय तहमा सञ्चालित खेलग्रामका लागि ४० करोड विनियोजन गरिएको छ । चालु आवमा ८४ स्थानीय तहमा खेलग्रामअन्तर्गत बजेट विनियोजन भई काम भइरहेको छ । ’’आगामी आवमा ती पुरानै संरचना निर्माण सम्पन्न गरिनेछन्, केही पालिकामा पूर्वाधार निर्माणको काम अघि बढाइने छ’’, मन्त्री विश्वकर्माले भने।सरकारले विभिन्न खेल संघलाई बजेट विनियोजन गरेको र खेलाडीका लागि दुर्घटना बीमालगायत कामका लागि बजेट विनियोजन गरेको उनले जानकारी दिए। गत वर्ष मङ्सिरमा नेपालमा सम्पन्न १३औँ सागमा ऐतिहासिक जीत हासिल भएको छ भन्दै मन्त्री विश्वकर्माले उक्त सागका स्वर्ण पदक विजेतालाई मासिक रु छ हजार उपलब्ध गराउने गरी बजेट विनियोजन गरिएको बताए। केही सांसदले मन्त्रीका क्षेत्रमा बजेट केन्द्रित रहेको आरोपको खण्डन गर्दै उनले बजेट कुनै क्षेत्र र तहमा केन्द्रित नरहेको स्पष्ट पारे। विगतमा अघि बढाइएका संरचना निर्माणमा बजेट खर्च गरिने र बाँकी भौतिक पूर्वाधार निर्माणका काम आगामी वर्षमा गरिने उनको भनाइ थियो ।आगामी फागुनमा गण्डकी प्रदेशका ११ जिल्लासहित पोखरामा नवौँ राष्ट्रिय खेलकूद प्रतियोगिता आयोजना गर्न बजेट विनियोजन गरिएको जानकारी दिँदै उनले दशौँ राष्ट्रिय खेलकूद कर्णाली वा प्रदेश नं २ मा आयोजना गर्ने सरकारको योजना रहेको बताए। सरकारले इटहरी, जनकपुरधाम, पोखरा, वीरगञ्ज, वीरेन्द्रनगर, नेपालगञ्ज र धनगढीस्थित रंगशालालाई प्रदेशस्तरीय रंगशालाका रुपमा निर्माण गर्न बजेट विनियोजन गरेको उनले उल्लेख गरे। आफ्नो कार्यकालमा विभिन्न खेल संघको विवाद समाधान गरिएको उनले स्पष्ट पारे। उनका अनुसार काठमाडौँको मूलपानीसहित देशका नौ ठाउँमा क्रिकेट रंगशाला निर्माण अघि बढाइएको छ ।अखिल नेपाल फुटबल संघ (एन्फा)बाट आर्थिक लाभ लिएको भन्ने आरोपको खण्डन गर्दै मन्त्री विश्वकमाले आफूमाथि लगाइएको आरोप पुष्टि गर्न सम्बन्धित सांसदलाई चुनौती दिए। उनले सो आरोप संसद्को रेकर्डबाट हटाउनसमेत माग गरे। । मन्त्री विश्वकर्माले विनाआधार आफ्नो छवि धमिल्याउने काम गरिएको छ भन्दै आफूले खेलकूदको क्षेत्रमा अभूतपूर्व काम गरेको जिकिर गरे। ’’बजेट न्यून भएका कारण खेलकुदका सबै विषयलाई सम्बोधन गर्न सकेका छैनौँ, १९ करोड बजेटले कहाँ के गर्ने ?’’, उनले भने। निष्ठा र इमानका साथ आफ्नो जिम्मेवारी पूरा गर्न लागिपरेको उनको भनाइ थियो । सो अवसरमा सांसद रंगमती शाही, प्रेम सुवाल र एकवाल मियाँले मन्त्री विश्वकर्मालाई पूरक प्रश्न गर्नुभएको थियो । सांसद शाहीले खेलकूदको बजेट कम भएको, सांसद सुवालले युवालाई राष्ट्रिय सेवा दलको तालीम तथा सांसद मियाँले देशकै पुरानो वीरगञ्ज रंगशाला जीर्ण भएका बारे प्रश्न सोध्नाका साथै तराई –मधेशमा लोकप्रिय कुसती र कबड्डी खेललाई प्राथमिकतामा राख्न मन्त्री विश्वकर्मालाई आग्रह गरेका थिए।खुट्टामा सामान्य चोट लागेका कारण घाइते भई दुई समूहको तालिम सत्रमा सहभागी हुन नसकेका बार्सिलोनाका जादुमयी फुटबल खेलाडी लियोनल मेसी अभ्यासका लागि बार्सिलोनाको क्याम्प नोउ रङ्गशालामा शनिबारदेखि उपस्थित भएका छन्।त्यसैगरी सोही समूहका अर्का खेलाडी लुइस स्वारेज पनि आगामी हप्ता हुने खेलमा खेल्नसक्ने स्पेनी क्लब बार्सिलोनाले जनाएको छ। मेस्सीले बुधबार र शुक्रबारकको अभ्यासलाई मैदानमा नछिरिकन निरन्तरता दिएपनि शनिबारदेखि अभ्यासका लागि मैदानमा छिर्नु भएपनि छेउछाउबाट अभ्यास गरेको स्पेनी सञ्चारमाध्यमले जनाएका छन् ।ला लिगाको नेतृत्वदायी टिम बार्सिलोनाले मध्य मार्चपछि पहिलो खेल रियल मालोर्सामा आगामी हप्ता खेल्दैछ । स्वारेजको घुडामा लागेको चोटका कारण गत जनवरीमा भएको शल्यक्रियापछि पहिलो पटक बार्सिलोनाको लागि खेल्दै छन्।उनले अभ्यासका क्रममा दुखाई महशुस नगरेको जनाएपछि बार्सिलोनाले खेलमा फर्काएको हो। यो सत्रमा मेसी र स्वारेजको सहकार्यमा सबै प्रतिस्पर्धामा बार्सिलोनाका लागि कूल ३८ गोल भएका छन् । बार्सिलोनाले रियल मेड्रिडलाई दुई अङ्कले नेतृत्व गर्दै तालिकामा अग्रता हाँसिल गरेको छ भने अझै ११ खेल हुन बाँकी छन्।एशियाली फुटबल महासङ्घ (एएफसी) ले कोरोना भाइरसका कारण स्थगित फिफा विश्वकप २०२२ तथा एएफसी एशियन कप २०२३ को छनोट खेलहरू चार महिनापछि गराउने प्रस्ताव अघि बढाएको छ । नेपालले खेल्ने उक्त खेलहरु आगामी अक्टोबर र नोभेम्बरमा गराउन एएफसीले विश्व फुटबल महासंघ (फिफा)लाई प्रस्ताव गरेको हो।यसअघि गत चैतमा अष्ट्रेलिया, चाइनिज ताईपेइ र जोर्डनसँग छनोट खेल घरेलु मैदानमा खेल्ने तय भए पनि कोरोना भाइरसका कारण स्थगित भएको थियो। स्थगित खेल अक्टोबर ८ र १३ तथा नोभेम्बर १२ र १७ तारिखमा गर्न प्रस्ताव गरिएको एएफसीले जनाएको छ । विभिन्न देशका फुटबल संघसितको भिडियो बैठक पछि एएफसीले उक्त मितिमा खेल गराउन तयारी थालेको हो । दोस्रो चरणको छनोटअन्तर्गत नेपालले तीन खेल खेल्न बाँकी छ । ति सबै खेल नेपालले घरेलु मैदानमा खेल्नेछ ।एएफसीको प्रस्तावलाई फिफाले अनुमति दिएमा नेपालले अक्टोबर ८ मा चाइनिज ताइपेइ, अक्टोबर १३ मा अष्ट्रेलिया र नोभेम्बर १२ मा जोर्डनसँग खेल्नेछ । समूह बी मा रहेको नेपालले हालसम्म पाँच खेलमा तीन अङ्क जोडेको छ । नेपालले चाइनिज ताइपेइलाई पराजित गरी उक्त समूहमा चौथो स्थान बनाएको थियो । हालसम्मको खेल प्रदर्शनअनुसार १२ अङ्कका साथ अष्ट्रेलिया शीर्षस्थानमा, १० अङ्कका साथ कुवेत दोस्रो, समान १० अङ्क नै बनाएको जोर्डन तेस्रो तथा अङ्कबिहीन अवस्थामा रहेको चाइनिज ताइपेइ समूह बी को पुछारमा छ ।समूहको शीर्षटोली विश्वकपको तेस्रो चरणमा पुग्नुका साथै एशिया कपमा सोझै पुग्नेछ । दोस्रो हुने टोली विश्वकपको तेस्रो चरणमा तथा एशिया कप छनोटको तेस्रो चरणमा पुग्नेछ । तेस्रो, चौथो र पाँचौँ स्थानमा रहने टोली विश्वकप छनोटबाट बाहिरिने छन् । विश्वकप २०२२ कतारमा तथा एएफसी एशियन कप २०२३ चीनमा हुनेछ ।गण्डकी प्रदेश सरकारले १३ औँ दक्षिण एशियाली खेलकुद (साग)मा गण्डकी प्रदेशबाट सहभागी भई पदक विजेता खेलाडीलाई नगदसहित पुरस्कृत गर्ने भएको छ । प्रदेश सरकारको आइतबारको मन्त्रिपरिषद् बैठकले पदक विजेता खेलाडीलाई पुरस्कृत गर्ने निर्णय गरेको सरकारका प्रवक्ता एवं भौतिक पूर्वाधार विकासमन्त्री रामशरण बस्नेतले जानकारी दिए।सरकारले व्यक्तिगततर्फ स्वर्ण विजेतालाई एक लाख, रजत पदकलाई ७५ हजार तथा काँस्य पदकलाई जनही ५० हजारका दरले पुरस्कृत गर्ने निर्णय गरेको छ । समूहतर्फ स्वर्ण विजेतालाई ७५ हजार, रजतलाई ५० तथा काँस्य पदकलाई ३० हजार नगद पुरस्कार प्रदान गर्ने भएको । त्यसैगरी प्रशिक्षकलाई समेतलाई जनही ३० हजार, १५ हजार १० हजारका दरले सरकारले नगद पुरस्कार दिने भएको छ ।मन्त्री बस्नेतले कोभिड–१९ को अहिलेको विषम अवस्थाका कारणले तत्कालै पुरस्कार प्रदान गर्न नसकिएकाले उपयुक्त समयमा खेलाडीहरुलाई घोषित नगद पुरस्कार प्रदान गरिने बताए। सागमा व्यक्तिगत र टिम इभेन्टमा गरी गण्डकीका कूल ३७ जना खेलाडीले चार स्वर्ण, २३ रजत र १६ काँस्य गरी ४३ पदक जितेको पश्चिमाञ्चल क्षेत्रीय खेलकूद विकास समितिका कार्यालय प्रमुख लक्ष्मणनाथ योगीले जानकारी दिए।लमजुङका पार्वती गुरुङ र स्याङ्जाकी प्रशंसा क्षेत्री (तेकान्दो) र बाग्लुङका नवीन रसाइली (कराँते) मा स्वर्ण पदक जित्न सफल हुनुभएको थियो । फुटबलमा सुमन अर्याल (नवलपुर)ले समूहतर्फ स्वर्ण पदक जित्नुभएको थियो । गत वर्ष मङ्सिर १५ देखि २४ गतेसम्म सञ्चालन भएको १३ औँ सागअन्तर्गत विभिन्न आठ खेल गण्डकी प्रदेशको राजधानी शहर पोखरामा खेलाइएको थियो ।गल्फमा च्याम्पियन कोरियन सुन्दरी ३ खेलाडी प्रतिपर्धा गर्दै फाइनल राउण्डमा पुगेकी छिन्। कोरियामा आयोजिक केएलपिजिए च्याम्पिनसिप भाग लिदै दक्षिण कोरियाका गल्फ खेलाडीहरु । यि युवती खेलाडीहरु फाइनल राउण्डमा पुगेका छन्।फोटोः एपीफागुनमा गण्डकी प्रदेशमा तय भएको नवौँ राष्ट्रिय खेलकूद प्रतियोगिता अन्यौलमा परेको छ। नीति तथा कार्यक्रममा यसपटक खेलकूदलाई कम प्राथमिकता दिए पछि तोकिएको मितिमा प्रतियोगिता आयोजना हुनेमा आशङ्का शुरु भएको छ।यसअघि खेलकूदका महत्वपूर्ण प्रतियोगिता सरकारले वार्षिक कार्यक्रममा समावेश गथ्र्यो। गत वर्ष वैशाखमा प्रदेश नं ५ को बाँकेलगायत जिल्लाहरुमा सम्पन्न आठौँ राष्ट्रिय खेलकूदपछि नवौँको जिम्मा गण्डकी प्रदेशले पाएको थियो । प्रतियोगिता समापनका अवसरमा आगामी संस्करण आयोजनाको झण्डा बोकेर गण्डकीको टोली पोखरा आएको थियो। मिति तय नभए पनि आगामी फागुनमा राष्ट्रिय खेलकूद आयोजना गर्ने भन्ने उल्लेख थियो।नेपाली खेल क्षेत्रको कुम्भ मेला राष्ट्रिय खेलकूद सरकारले हरेक दुई-दुई वर्षमा आयोजना गर्छ। विसं २०३८ देखि राष्ट्रिय खेलकूद गर्न शुरु गरिएको हो। कहिले नियमित तथा कहिले लामो अन्तरालमा प्रतियोगिता हुँदै आएकामा विसं २०७३ मा प्रदेश नं १ मा सातौँ संस्करण आयोजनापछि विसं २०७५ मा आठौँ आयोजना गरियो।आगामी वर्षको कार्यक्रममा राष्ट्रिय खेलकूदबारे उल्लेख नहुँदा खेलकर्मी, खेलाडी तथा खेल सङ्घसमेत अन्योलमा छन्। कोभिड–१९ को सङ्क्रमण रोक्न देशव्यापी आह्वान गरिएको बन्दाबन्दीले खेल क्षेत्रसमेते प्रभावित बनेको छ। प्रस्तुत नीति तथा कार्यक्रममा स्थानीय, राष्ट्रिय र अन्तरराष्ट्रिय प्रतियोगितामा सहभागी भई पदक प्राप्त गर्न सक्ने गरी खेलाडीको क्षमता विकास गरिने तथा स्थानीय, प्रादेशिक तथा राष्ट्रियस्तरमा सुविधासम्पन्न खेलकूद पूर्वाधारको निर्माण, स्तरोन्नति तथा उच्च पर्वतीय खेलकूद तालीम केन्द्र स्थापना र निजी क्षेत्रबाट निर्माण गरिएका खेल पूर्वाधार निर्माणलाई प्रोत्साहन गरिनेछ भन्ने बाहेक अन्य विषय समेटिएका छैनन्।खेलकूदका राष्ट्रिय तथा अन्तरराष्ट्रिय प्रतियोगिता तथा खेल पूर्वाधार निर्माण अहिले रोकिएको छ। आंशिक रुपमा केही पूर्वाधार निर्माण भइरहे पनि अधिकांश काम ठप्प छ। यसबाट राष्ट्रिय खेलकूद प्रभावित हुने आकलन गर्न थालिएको छ। राष्ट्रिय खेलकूदबारे सरकारको वार्षिक नीति कार्यक्रमा आउनुपर्नेमा नआउँदा तोकिएकै मितिमा प्रतियोगिता हुने बारेमा आशङ्का उत्पन्न भएको खेलकर्मीको भनाइ छ।कोभिड–१९ सङ्क्रमण रोक्नका लागि आवश्यक स्वास्थ्य पूर्वाधार निर्माण तथा स्वास्थ्य संस्थामा उपकरण, जनशक्ति थपलगायतमा सरकारको प्राथमिकता परेकाले समेत खेलकूदमा कम ध्यान गएको हुन सक्ने नेपाल ओलम्पिक कमिटीका उपाध्यक्षसमेत रहनुभएका नेपाल ह्याण्डबल सङ्घका केन्द्रीय अध्यक्ष तेज गुरुङ बताए। उनले भने,“अहिलेको प्रायोरिटी स्वास्थ्यतिर बढी भएर पनि होला। सागले खेल क्षेत्रलाई पोजिटिभ बनाएको अवस्थामा राष्ट्रिय खेलकूदका बारेमा नीति कार्यक्रममा समेटिएर आएको भए राम्रो हुन्थ्यो।”नेपालगञ्जबाट नवौँ संस्करण आयोजनाको झण्डा लिएर आउनु भएका पश्चिमाञ्चल क्षेत्रीय खेलकूद विकास समितिका निवर्तमान अध्यक्ष सम्पन्न श्रेष्ठले राष्ट्रिय खेलकूद आयोजना राष्ट्रिय कार्यसूचीका रुपमा आउनुपर्नेमा नआउँदा स्वाभाविक अन्योल हुने बताए। नीति तथा कार्यक्रममा उल्लेख नभए पनि राष्ट्रिय खेलकूद प्रतियोगिता सरकारको वार्षिक बजेट कार्यक्रममा समावेश हुने र यसै वर्ष सम्पन्न हुने उनको विश्वास छ । “राष्ट्रिय एजेण्डा बन्नुपर्नेमा नहुँदा अहिले अन्योल चाहिँ भएको छ, बजेटमा यसलाई सम्बोधन होला ”, उनले भने।सरकारले भने राष्ट्रिय खेलकूद तोकिएकै मितिमा सम्पन्न गर्ने कुरा अहिलेको कोरोनाको स्थितिमा भर पर्ने बताएको छ। समयमै प्रतियोगिता गर्नुपर्छ भन्नेमा सरकार रहे पनि कोभिड–१९ को प्रभाव लामो समय रहेका खण्डमा प्रतियोगिता सार्नाको विकल्प हुँदैन। युवा तथा खेलकूदमन्त्री जगतबहादुर विश्वकर्माले राष्ट्रिय खेलकूद प्रतियोगिता नीति कार्यक्रममा पर्नु÷नपर्नुले खासै अर्थ नराख्ने र अहिलेको कार्यक्रमले खेलाडीलाई उत्साहित नै बनाउने बताउँदै कोरोनाको अवस्थामा सहज हुनेबित्तिकै आवश्यक पूर्वाधार निर्माण गरी प्रतियोगिता गरिने जिकिर गरे।पूर्वाधार निर्माण र तयारीलाई लक्ष्य गरेर बजेट आउने बताउँदै मन्त्री विश्वकर्माले अहिलेको कार्यक्रमले खेलाडीको मनोबल उच्च बनाउने र पूर्वाधार निर्माणमा जोड दिएको उल्लेख गर्दै भने,“नवौँ राष्ट्रिय खेलकूदलाई लक्ष्य गरेर पोखरामा निर्माणाधीन सबै खेल पूर्वाधारका लागि बजेट विनियोजन गरिनेछ। खेलकूदमा आगामी वर्षको बजेट केही कम भए पनि खेल पूर्वाधार निर्माण बजेट अभावमा रोकिने अवस्था आउन दिइने छैन। ”गण्डकी प्रदेशमा तय भएको राष्ट्रिय खेलकूदका लागि अधिकांश खेल पूर्वाधार भने केही निर्माणाधीन तथा कुनै तयारी अवस्थामा छन् । प्रतियोगिताका लागि स्विमिङ पुल(पौडी पोखरी), सुटिङ रेञ्ज र हक्कीको पूर्वाधार अहिलेसम्म बनेका छैनन्। प्रतियोगिता अगावै ती पूर्वाधार तयार गर्नुपर्ने चुनौती छ।सरकारले नीति कार्यक्रममा स्थानीय, प्रादेशिक र राष्ट्रियस्तरका खेल पूर्वाधार निर्माणलाई प्राथमिकता राखेको छ। गत वर्ष सम्पन्न १३ औँ सागलाई लक्ष्य गरी थालनी गरिएका कतिपय खेलका पूर्वाधार निर्माणको चरणमा रहेकाले त्यसलाई पूर्णता दिई नवौँको तयारीमा लाग्नुपर्ने अवस्था विद्यमान छ। राससरियाल मड्रिडका फुल ब्याक मार्सेलोले युभेन्टसबाट प्रस्ताब आउनाका बावजुद ला लिगाको महारथी छोड्न नचाहेको बताएका छन्।२००७ मा फ्लुमिनेसीबाट सान्टियागो बेर्नाबेउ आएयता रियालमा सफल करियरको मज्जा लिइरहेका ब्राजिली रक्षक आउँदो सिजनका लागि अन्यत्रै लाग्ने चर्चा व्यापक थियो। तर उनले भने आफू सान्टियागो बेर्नाबेउमै खुसी रहेको र अन्यत्र जाने इच्छा नभएको प्रष्ट पारे।‘म रियाल मड्रिड छोड्न चाहन्न। यहाँ आएदेखि नै म निक्कै खुसी छु। रियालको टिम मलाई परिवारभन्दा प्यारो लाग्न थालिसकेको छ। युभेन्टसले मलाई भित्रयाउन चाहेको कुरा मलाई थाहा छैन, यदी हो भने पनि म चाँही रियालमै रहन चाहन्छु,’ मार्सेलोले भने, ‘रियाल मड्रिड मेरो घरजस्तै बनिसकेको छ। दुई वर्षअघि पनि म युभेन्टस जाँदैछु भन्ने चर्चा सुनेको थिएँ, त्यो बेला पनि म आफैलाई चाँही थाहा थिएन।’रियालका पूर्व टिम सहयात्री क्रिस्टियानो रोनाल्डो २०१८ मा युभेन्टस सरुवा भएदेखि नै मार्सेलो पनि टुरिन जाने चर्चा थियो।इङल्यान्ड तथा वेल्स क्रिकेट बोर्ड (इसिबी)ले यसै वर्षबाट सुरु गर्न लागेको नयाँ स्वरुपको प्रतियोगिता ‘दी हन्ड्रेड’ कोरोना भाइरस महामारीका कारण २०२१ सम्मका लागि स्थगित गरेको छ।१ सय बलको प्रतिस्पर्धा गराइने प्रतियोगिताको पहिलो संस्करण पुरुष र महिलातर्फका दुई–दुई टिमको सहभागितामा जुलाई १७ मा सुरु गरेर अगस्ट १५ सम्म गर्ने इसिबीको योजना थियो। तर कोरोना भाइरसको महामारीका कारण विश्वभर खेलकुदका सबैखाले प्रतियोगिता र गतिविधि स्थगनमा रहेको र महामारीमाथि अझै नियन्त्रण लिन नसकिएकाले यो वर्षलाई दी हन्ड्रेड गर्न नसकिने निचोडमा इसिबी पुगेको जनाइएको छ।विश्वभर पछिल्ला वर्षहरुमा ट्वान्टी–२० क्रिकेट छोटो भएकै कारण बढि रोमाञ्चित र लोकप्रिय बन्दै गएको अवस्थामा इसिबीले बढि भन्दा बढि दर्शक आकर्षित गर्ने उदेश्यका साथ जम्मा १ सय बलको क्रिकेट सुरु गर्न लागेको हो।यो वर्ष कोरोना भाइरसको महामारीमाथि अपेक्षित नियन्त्रण लिएर अवस्था सुधारोन्मुख भए पनि अझै लामो समयसम्म दर्शकको उपस्थितीसहित क्रिकेट गराउन सक्ने अवस्था छैन। दर्शकलाई आकर्षित गर्न सुरु गरिएको प्रतियोगितामा दर्शक नै बोलाउन नसकिने भएपछि आयोजना गर्नुको अर्थ नरहेको इसिबीले बताएको छ।‘अझै केही महिनासम्म क्रिकेट गर्न सकिने अवस्था छैन। सबथोक सुधारिएर केही महिनामा खेल गराउन सकियो भने पनि बन्द रंगशालामा विना दर्शक खेल गराउनुपर्छ। जुन हाम्रो उदेश्यविपरित छ। त्यसैले यसलाई तत्कालका लागि स्थगित गर्नु नै बुद्धिमानीपूर्ण हुने इसिबीको निचोड छ,’ इसिबीद्धारा जारी विज्ञप्तिमा भनिएको छ।विश्व टेस्ट वरियताक्रमको शीर्ष स्थानमा भारतलाई स्थानात्तरण गर्दै अस्ट्रेलिया पाँच दिने क्रिकेटको सबभन्दा माथिल्लो टोली बनेको छ।अन्तर्राष्ट्रिय क्रिकेट परिषद (आइसिसी)ले सार्वजनिक गरेको पछिल्लो वरियताक्रमअनुसार २०१६ मा न्युजिल्यान्डलाई हराएयता कुनै अवे शृंखला जित्न नसके पनि जस्टिन ल्याङगरको टोली शीर्ष स्थानमा उक्लिएको छ।न्युजिल्यान्ड दोस्रो स्थानमा उक्लिँदा यसअघि शीर्ष स्थानमा रहेको भारत भने तेस्रो स्थानमा झरेको छ। नयाँ वरियतामा इङल्यान्ड चौथो स्थानमा छ। भारत यसअघि २०१६ यता लगातार टेस्ट वरियताको शीर्ष स्थानमा थियो।ट्वान्टी-२० वरियतामा पनि अस्ट्रेलिया शीर्ष स्थानमा रहँदा विश्वकप २०१९ को च्याम्पियन इङलयान्ड एकदिवसीय अन्तर्राष्ट्रिय वरियताको शीर्ष स्थानमा कायम छ।इङल्यान्डका अलराउन्डर मोइन अलीले यसै वर्षबाट सुरु गरिने योजनामा रहेको नयाँ प्रतियोतिगा ‘दी हन्ड्रेड’ कोरोना भाइरस महामारीका कारण सिर्जित जटिल परिस्थितीलाई ध्यानमा राख्दै २०२१ सम्मका लागि स्थगिन गर्नु उचित हुने सुझाव दिएका छन्।इङल्यान्ड तथा वेल्स क्रिकेट बोर्ड (इसिबी)को कार्यकारी समिति तथा निर्देशकहरुको यही विषयमा निर्णय गर्न वैठक बस्नुअघि अलीले यस्तो सुझाव दिएका हुन्। इसिबीले सुरुमा जुलाई १७ मा सुरु गरेर अगस्ट १५ मा सम्पन्न गर्ने गरी यो प्रतियोगिताको तालिका बनाएको थियो।विभिन्न सहरका नाममा बन्ने आठ पुरुष र महिलाका टिमले आ-आफ्नो विधामा प्रतिस्पर्धा गर्ने यो प्रतियोगिताका खेलमा १ सय बलको स्पर्धा हुने व्यवस्था योजनामा थियो। पछिल्लो समय अत्यन्तै लोकप्रिय रहेको ट्वान्टी-२० क्रिकेटको एक इनिङमा १ सय २० बल हुन्छ। यसहिसाबमा ‘दी हन्ड्रेड’को एक इनिङमा १६.४ बल हुन्छ।ट्वान्टी-२० क्रिकेट लोकप्रिय भइरहेको बेला खेलमा अझ नयाँ रोमाञ्च दिँदै नयाँ दर्शक तान्ने उदेश्यका साथ सुरु गरिन लागेको ‘दी हन्ड्रेड’ यस्तो परिस्थितीमा गर्दा उदेश्य पूरा नहुने अलीले बताए।‘यो प्रतियोगिता गर्नुको मुख्य उदेश्य भनेको बढि भन्दा बढि दर्शकलाई रंगशालासम्म बोलाउने हो। तर कोरोना भाइरसको महामारीका कारण यो वर्ष हामीले क्रिकेट गराउन सक्ने अवस्था आए पनि बन्द रंगशालामा गराउनुपर्छ। दर्शकलाई रंगशाला प्रवेशको अनुमति दिए पनि निश्चित संख्यामा भौतिक दुरी कायम हुनेगरीमात्र सकिन्छ,’ अलीले भने, ‘त्यसैले यो वर्षका लागि ‘दी हन्ड्रेड’लाई विर्सनु उपयुक्त हुन्छ। अर्को वर्ष पनि स्वास्थ्यको अवस्था पूर्ण रुपमा सुरक्षित भएपछि मात्र यस्तो नयाँ योजना कार्यान्वयन गर्नुपर्छ। खेल वा नयाँ योजनाका नाममा हामीले त्यसको उद्देश्य विर्सन सकिँदैन र अझ महत्वपूर्ण कुरा त आम मानिसको स्वास्थ्यसँग जोखिम मोल्न सकिन्न।’कोरोना भाइरस महामारीका कारण विश्वमै सबभन्दा प्रभावितमध्ये बेलायत तेस्रो देश हो। बेलायतमा मात्र यो महामारीका कारण २६ हजार ९७ जनाले ज्यान गुमाइसकेका छन्। बेलायतमा कुल संक्रमितको संख्या भने १ लाख ६५ हजार २ सय २१ पुगिसकेको छ। अमेरिका र इटालीमा भने बेलायतभन्दा बढि मानिसले यही महामारीका कारण ज्यान गुमाइसकेका छन्।फ्रान्स सरकारले सेप्टेम्बरसम्मका लागि खेलकुदका सबैखाले गतिविधि बन्द रंगशालामा समेत गर्न नपाउने गरी रोक लगाएपछि लिग वान र लिग टुको स्थगित सिजन पुनः सुरु नहुने पक्का भएको छ।प्रधानमन्त्री इडुवार्ड फिलिपले २०१९-२० को खेलकुद सिजन सम्पन्न नभई सकिएको घोषणा गर्दै देशव्यापी रुपमा लगाइएको लकडाउन भने मे ११ बाट खुकुलो गर्ने योजना सार्वजनिक गरे।प्रधानमन्त्रीको घोषणा आउनुअघिसम्म फ्रान्सेली फुटबल संघ (एफएफएफ)ले जुन १७ मा सुरु गरेर सिजनका बाँकी खेलहरु जुलाई २५ मा सम्पन्न गर्ने योजना बनाएको थियो। कोरोना भाइरसको महामारीका कारण फ्रान्समा मार्च १३ बाट फुटबलका सबैखाले प्रतियोगिता तथा गतिविधि स्थगनमा थिए।कोरोना भाइरसको महामारी नियन्त्रणमा लिन असफल भइरहेका कारण सरकारले खेलकुदमाथिको स्थगन लम्बाउने निर्णय गरेपछि जारी सिजन सम्पन्न गर्न सम्भव नहुने भएको छ। तर यत्तिकै सिजन सक्दा च्याम्पियन, रेलिगेसन तथा प्रमोसनजस्ता विषयमा भने फ्रान्सेली व्यावसायिक फुटबल लिगले कुनै निर्णय लिइसकेको छैन।शीर्ष डिभिजनको लिग वानमा १० खेल बाँकी रहँदा साबिक विजेता पेरिस सेन्ट जर्मन (पिएसजी) १२ अंकको अग्रतासहित शीर्ष स्थानमा छ। पुछारतर्फ भने टाउलोउज स एमेइन्स र निम्स रेलिगेसन क्षेत्रमा छन्। टाउलोउज (१३) सुरक्षित क्षेत्रभन्दा १७ अंकले पछि छ भने एमेइन्स ७ तथा निम्स ३ अंकले रेलिगेसन क्षेत्रमा छन्। सुरक्षित क्षेत्रको सबभन्दा तल सेन्ट इटेन र डिजोन समान ३० अंकका साथ छन्।कोरोना भाइरस (कोभिड-१९) का कारण उत्पन्न असहज परिस्थितिबाट मारमा परेका विभिन्न वर्गका परिवारलाई नेप्लिज तेक्वान्दो एकेडेमी (एनटीए)ले राहत वितरणको कार्य जारी राखेको छ। कोरोना भाइरसका कारण मुलुकमा लकडाउन लागू भएपछि हालसम्म एनटीएले करिब १ सय ५६ परिवारलाई राहतस्वरुप खाद्य सामग्री वितरण गरिसकेको एनटीएका अध्यक्ष एवं तेक्वान्दोका अन्तर्राष्ट्रिय निर्णायक अशोक खड्काले जनाएका छन्। उनका अनुसार कागेश्वरी मनोहरा नगरपालिकाका विभिन्न ९ वडा, ललितपुर महानगरपालिका, काठमाडौं महानगरपालिका, गोकर्णेश्वर नगरपालिका, बाल आश्रम, वृद्धाश्रममा राहत वितरण गरिएको छ। विपन्न खेलाडीका परिवार, दैनिक ज्याला गरी गुजारा चलाउने मजदुर, सुत्केरी, अपाङ्ग र सुकुम्बासीलाई राहत प्रदान गरिएको हो।त्यस्तै, २ स्वास्थ्य चौकी र १ प्रहरी चौकीमा स्वास्थ्य सामग्री उपलब्ध गराएको एनटीएले मृगौला रोगबाट पीडित २ जनालाई आर्थिक सहयोग पनि प्रदान गरेको छ। एनटीएसहित स्वदेश तथा विदेशमा रहेका शुभचिन्तकको सहयोगमा करिब ३ लाख ५० हजार रुपैयाँ बराबरको सामग्री उपलब्ध गराइएको खड्काले जानकारी दिए।पाकिस्तानको टेस्ट टिमका कप्तान अजर अलीले वेस्ट इन्डिजविरुद्ध तीन शतक बनाउँदा प्रयोग गरेको क्रिकेट ब्याट र जर्सी लिलामी गर्ने भएका छन्।विश्वभर २ लाख १८ हजारभन्दा बढी मानिसको ज्यान लिएको कोरोना भाइरसविरुद्ध लड्नका लागि पैसा उठाउन उनले कीर्तिमानी ब्याट र जर्सीको लिलामी गर्न लागेका हुन्।अलीले क्रिकेट ब्याट र जर्सी दुवैको सुरुआती मुल्य १० लाख पाकिस्तानी रुपैयाँ राखेका छन्। मे ५ मा लिलामीको समय सकिनेछ।अलीले पाकिस्तानको २०१७ को च्याम्पियन्स ट्रफी यात्रामा लगाएको त्यो जर्सीमा टोलीका सम्पूर्ण खेलाडीको ‘अटोग्राफ’ पनि समेटिएकाे छ।‘मैले मेरा लागि एकदमै नजिकका दुई चिजलाई १० लाखका दरले अक्सनमा राखेको छु,’ अलीले भनेका छन्, ‘यसबाट आएको पैसाले म यो महामारीबाट शिकार भएकालाई सहयोग गर्नेछु।’‘यो लिलामी सुरु भइसक्यो र यो मे ५ को राति ११:५९ मा सकिनेछ,’ उनले भनेका छन्, ‘पाकिस्तानले २०१७ मा च्याम्पियन्स ट्रफी जित्दा मैले लगाएको जर्सीमा त्यसबेलाका सम्पूर्ण खेलाडीको अटोग्राफ पनि छ।'    विश्व फुटबलको सर्वोच्च निकाय फिफाले हाल स्थगनमा रहेको फुटबल सिजन पुनः सुरु भएपछिका लागि अस्थायी रूपमा प्रत्येक खेलमा हाल गरिँदै आएको वैकल्पिक खेलाडी परिवर्तनको व्यवस्था बढाएर पाँच बनाउने प्रस्ताव गरेको छ।कोरोना भाइरसको महामारीका कारण विश्वभरका अधिकांश लिगहरू झण्डै डेढ महिनादेखि स्थगनमा छन्। सिजन सम्पन्न गर्नैपर्ने दबाबका बीच अहिलेसम्म सुरु गर्न नसकिएका लिग अर्को महिनाबाट सुरु हुने अपेक्षा गरिएको छ। छोटो समयमा धेरै खेल सम्पन्न गर्नुपर्ने अवस्थामा खेलाडीको फिट्नेसलाई ध्यानमा राख्दै चोटको संख्यामा कमी ल्याउने उद्धेश्यका साथ यस्तो नयाँ प्रस्ताव गरिएको हो।फिफाले गरेको यो प्रस्ताव २०२१ को सिजनको अन्त्यसम्मका लागिमात्र लागू हुनेछ। ‘स्वस्थ्य पहिलो प्राथमिकताको विषय हो। हामी एउटा मानव जीवनलाई पनि जोखिममा राख्न सक्दैनौं,’ फिफाका प्रवक्तालाई उदृत गर्दै बिबिसीले लेखेको छ।‘खेलाडीको सुरक्षा फिफाले सबभन्दा बढी महत्वमा राखेको विषय हो। विश्वभर रोकिएका लिगहरू पुनः सुचारु हुँदा सामान्य अवस्थामा भन्दा चाँडो चाँडो खेलहरू हुनेछन्। त्यसले छोटो समयको आरामको भरमा म्याच खेलिरहँदा खेलाडी घाइते हुने सम्भावना धेरै हुन्छ। त्यसैले खेलाडीको भार कम गर्नका लागि यस्तो नयाँ प्रस्ताव ल्याइएको हो,’ फिफा प्रवक्ताले भनेका छन्।फिफाको प्रस्ताव फुटबलको नियम बनाउने स्वायत्त निकाय अन्तर्राष्ट्रिय फुटबल एसोसिएसन बोर्ड (आइएफएबी)ले स्वीकृत गरेपछि मात्र मैदानमा लागू हुनेछ। तर, कोरोना भाइरसको महामारीका कारण उत्पन्न विषम परिस्थितिमा आइएफएबीले यसलाई सकारात्मक रूपमा लिने विश्वास लिइएको छ।नयाँ प्रस्तावले आइएफएबीको अनुमति पाएमा कुनै पनि खेल दौरान पाँच जनासम्म वैकल्पिक खेलाडी परिवर्तन गर्न सकिनेछ। हाल एउटा खेलमा तीन जनामात्र खेलाडी परिवर्तन गर्न पाइन्छ। पाँच वैकल्पिक खेलाडीमध्ये मध्यान्तरमा तीन जनासम्म परिवर्तन गर्न पाइनेछ। खेल अतिरिक्त समयमा धकेलिएमा एक जना थप खेलाडीका रूपमा छैटौं खेलाडी परिवर्तनको सुविधा कायम रहनेछ। यो व्यवस्था क्लब तथा राष्ट्रिय टिमका खेलहरूका लागि २०२१ डिसेम्बर ३१ सम्ममात्र लागू हुनेछ।पाकिस्तानका ब्याट्सम्यान उमर अकमललाई भ्रष्टाचारको प्रस्तावबारे समयमै टिम नेतृत्व र बोर्डसमक्ष जानकारी नगराएका कारण तीन वर्षका लागि सबैखाले क्रिकेटबाट प्रतिबन्ध लगाइएको छ।२९ वर्षे अकमललाई पाकिस्तान क्रिकेट बोर्ड (पिसिबी)को अनुशासन समितिले यस्तो सजाय सुनाएको हो। अकमलमाथि दुई वटा भ्रष्ट प्रस्ताव आएको र उनले त्यसको जानकारी सम्बन्धित निकायमा नगराएको पिसिबीले अभियोग लगाएको थियो। फेब्रुअरीमा पिसिबीको एन्टी करप्सन न्यायाधीकरणसमक्ष पेस हुन अस्वीकार गरेपछि उनी निलम्बनमा थिए।‘राम्रो सम्भावना बोकेको एक अन्तर्राष्ट्रिय खेलाडीमाथि तीन वर्षको प्रतिबन्ध लाग्दा पिसिबी पक्कै पनि खुसी छैन। तर, यो अरू खेलाडीका लागि पनि एउटा पाठ बन्नेछ।पारदर्शितासम्बन्धी आचारसंहिता सबैले पालना गर्नुपर्छ। पारदर्शी हुन सकिएन भने क्रिकेट खेलको भलादमीपना बाँकी रहन्न,’ पिसिबीका एन्टी करप्सन तथा सुरक्षा निर्देशक आसिफ मोहम्मदले भने, ‘यही अवसरमा म सबै व्यावसायिक खेलाडीहरूलाई भ्रष्टाचारबाट टाढा रहन आह्वान गर्न चाहन्छु। कुनै शंकास्पद मानिसले भेटेमा वा कुनै प्रस्ताव राखेमा तत्काल टिम नेतृत्व र बोर्डलाई जानकारी गराउन पनि म खेलाडीलाई सुझाउन चाहन्छु।’पाकिस्तानी राष्ट्रिय टोलीका लागि खेल्ने तीन अकमल दाजुभाइमध्येका कान्छा उमरले २००९ मा १९ वर्षको उमेरमा डेब्यु खेलमै टेस्ट सतक प्रहार गरेका थिए। उनले पाकिस्तानका लागि १६ टेस्ट, १ सय २१ एकदिवसीय अन्तर्राष्ट्रिय तथा ८४ ट्वान्टी–२० अन्तर्राष्ट्रिय खेल खेलेका छन्।खेलाडीका रूपमा प्रचुर क्षमता भए पनि अनुशासनका विषयमा भने उमरको करिअर निक्कै विवादास्पद छ। फिट्नेस परीक्षणमा थुप्रै पटक फेल भएका उनी २०१७ मा तत्कालन प्रशिक्षक मिक्की आर्थरको आलोचना गरेका कारण पनि तीन खेलका लागि प्रतिबन्धित भएका थिए।दुई वर्षको अनुपस्थितिपछि पाकिस्तानी टोलीमा अकमललाई २०१९ अक्टोबरमा श्रीलंकाविरुद्धको दुई ट्वान्टी–२० अन्तर्राष्ट्रिय खेलका लागि फिर्ता बोलाइएको थियो। दुवै खेलमा उनी पहिलो बलमै डक आउट भएका थिए।कोरोना भाइरसको महामारीका कारण स्थगित रहेको इङलिस प्रिमियर लिगका खेलहरु जुनको दोस्रो साताबाट सुरु गर्ने योजनाअनुसार केही क्लबका खेलाडीले अभ्यास मैदानमा व्यक्तिगत व्यायाम सुरु गरेका छन्।प्रिमियर लिगले यसै साता लिग पुनः सुरु गर्ने योजना तय गर्ने बताएको छ। जवकि आर्सनल, ब्राइटन र वेस्ट ह्यामका खेलाडीले अभ्यास मैदानमा सामाजिक दुरी कायम राख्दै एक्ला-एक्लै फिट्नेस तालिम सुरु गरिसकेका छन्। कोरोना भाइरसको महामारीका कारण मार्चको दोस्रो साता देखि इङल्यान्डमा सबैखाले फुटबल गतिविधि स्थगित गरिएको थियो।युइएफएले च्याम्पियन्स लिग र युरोपा लिग अगस्टमा सुरु गर्ने बताउँदै त्यसअघि युरोपका सबै घरेलु लिगहरु सम्पन्न गरिसक्न निर्देशन जारी गरेको थियो। त्यहीअनुसार प्रिमियर लिगका खेलहरु जुन ८ मा सुरु गरेर जुलाईसम्ममा २०१९–२० को सिजन सम्पन्न गरिसक्ने योजनामा गृहकार्य भइरहेको बताइएको छ। त्यसका लागि मे १८ बाट सबै टिमले सामूहिक अभ्यास पनि थाल्ने अपेक्षा गरिएको छ।मैदानमा प्रिमियर लिगका खेल फर्काउने विषयमा निर्णय गर्नका लागि प्रिमियर लिगका अधिकारीहरुसँगै शीर्ष डिभिजनका सबै २० क्लबका प्रतिनिधिहरुको शुक्रबार वैठक बस्ने छ। त्यही वैठकले मार्च १३ बाट स्थगित लिगका बाँकी ९२ खेलको तालिका निर्धारण गर्नेछ। प्रिमियर लिगका एक अधिकारीका अनुसार त्यही वैठकले आवस्यक परे सीमित मैदानको छनोट गरी बाँकी सबै खेल तिनै मैदानमा खेलाउने सम्मको निर्णय लिने बताए।‘सबै बाँकी खेल बन्द रंगशालामा हुनेछन्। महामारीको अवस्था मूल्यांकनका लागि गठित चिकित्सकहरुको टोलीले दिने प्रतिवेदन र सुझावका आधारमा आवस्यक परे बाँकी खेल केही सीमित रंगशालामामात्र गराउने विषयमा पनि वैठकमा छलफल हुनेछ,’ ती अधिकारीलाई उद्यृत गर्दै बेलायती सञ्चार माध्यमहरुले जनाएका छन्।बोरुसिया डर्टमण्डका कार्यकारी प्रमुख हान्स जोचिम वाट्ज्केले आउँदो केही महिनामा पनि हाल स्थगनमा रहेको सिजन पुनस्थापित नभए जर्मन बुन्डेसलिगाको साख जोगाउन नसकिने भन्दै सरोकारवालाहरुलाई सचेत बनाएका छन्।कोराना भाइरसको महामारीका कारण गत महिनाबाट पूर्णरुपमा बन्द रहेका बुन्डेसलिगाका खेलहरु आगामी मे ९ बाट बन्द रंगशालामा खेलाएर सुरु गर्ने योजना छ।महामारीमाथि पूर्णरुपमा नियन्त्रण गर्न नसकिरहेका बेला बन्द रंगशालामा दर्शकको उपस्थितीविना खेल गराएपनि रंगशाला बाहिर ठूलो संख्यामा समर्थक उपस्थित हुन सक्ने जोखिमका कारण अझै पनि सिजन पुनस्थापनाको विषय अन्योलमै छ।युरोप कोरोना भाइरसको संक्रमणबाट अत्यन्तै प्रभावित भए पनि जर्मनीमा तुलनात्मकरुपमा मृत्युदर भने अन्य युरोपेली देशको तुलनामा कम छ। जर्मनीमा अहिलेसम्म १ लख ५७ हजार ७ सय ७० जनामा संक्रमण पुष्टि हुँदा ५ हजार ९ सय ७६ जनाले ज्यान गुमाइसकेका छन्। १ लाख १४ हजार ५ सय जना पूर्णरुपमा निको भइसकेका छन् भने ३७ हजार २ सय ९४ जनाको उपचार भइरहेको छ। त्यसमध्ये २ हजार ५ सय ७० जनाको अवस्था गम्भीर रहेको जनाइएको छ।कोरोना भाइरसको महामारीका कारण पूरा विश्वभरको खेलकुद बन्द हुँदा खेल संस्थाहरुको आर्थिक अवस्था जर्जर हुँदै गएको भन्दै वाट्ज्केले चाढो भन्दा चाढो पुनस्थापित गर्नुपर्ने बताएका हुन्।‘आउँदो केही महिनाभित्रै हामीले खेललाई मैदान फर्काउन सकेनौं भने बुन्डेसलिगाको स्तर घट्दै जानेछ र यो लिग आफ्नो स्वभाविक साख जोगाउन पनि असफल हुनेछ,’ उनले भने, ‘पक्कै पनि महामारीको जोखिम मोल्नु हुँदैन। तर सुरक्षित तवरमा फुटबल गराउँदा समाजलाई पनि फाइदा पुग्छ। फुटबल र अरु व्यावसाय तथा विधामा धेरै फरक छ। फुटबल समाज र पूरा विश्वका लागि विशेष चिज हो। यसलाई त्यसैगरी व्यवहार गरिनुपर्छ।’सिरी ‘ए’का टिमहरुले आउँदो मे ४ बाट व्यक्तिगतरुपमा खेलाडीको व्यक्तिगत तथा मे १८ बाट पूरा टिमको एकसाथ अभ्यास सुरु गर्ने इटालीका प्रधानमन्त्री गुइसेप कोन्टेले बताएका छन्।कोरोना भाइरसको महामारीका कारण मार्च ९ यता इटालीमा सबैखाले खेलकुदका गतिविधि ठप्प थिए। देशव्यापी लकडाउनका कारण व्यावसायिक खेलाडीहरुले अभ्यास पनि गर्न पाएका थिएनन्। तर अहिले महामारीको अवस्थामा थोरै सुधार आएपछि इटालीमा विस्तारै खेलकुदलगायतका सबैखाले गतिविधि सुरु गर्ने प्रयास भइरहेको छ।गत महिनाबाट स्थगित शीर्ष डिभिजनका खेलहरु मे २७ देखि जुन २ को बीचमा सुरु गर्ने र अगस्टको सुरुआतसम्ममा सिजन सम्पन्न गरिसक्ने योजनाअनुसार काम अघि बढाइएको इटालियन फुटबल संघ (एफआइजिसी)ले जनाएको छ। फुटबल सुचारु गरिए पनि महामारीलाई पूर्णरुपमा नियन्त्रणमा लिन नसकेसम्म खेलहरु बन्द रंगशालामा दर्शकको उपस्थितिविना गराइने योजना छ।अमेरिकापछि कोरोना महामारीका कारण सबभन्दा बढी मानिसको ज्यान गएको इटालीमा आगामी सातादेखि विस्तारै सार्वजनिक पार्कहरु पनि खुला गर्ने योजना बनाइएको छ। आइतबार इटालीमा मार्च १४ यता सबभन्दा कम मानिसले कोरोना भाइरस महामारीका कारण ज्यान गुमाएका थिए। आइतबार इटालीमा २ सय ६० जनाकोमात्र ज्यान गएको थियो। इटालीमा अहिलेसम्म १ लाख ९७ हजार ६ सय ७५ जनामा संक्रमण पुष्टी हुँदा २६ हजार ६ सय ४४ जनाले ज्यान गुमाइसकेका छन्।‘म पनि अधिकांस इटालियनजस्तै फुटबलमा एकदमै लगाब भएको मानिस हुँ। तर हामीले जनताको स्वास्थ्यलाई पहिलो प्राथमिकतामा राख्नुपर्छ। त्यसैले अत्यन्तै सुरक्षित तवरमा मे ४ देखि खेलाडीहरुले व्यक्तिगत रुपमा अभ्यास गर्न पाउनेछन्। पूरा टिमले मे १८ देखि अभ्यास सँगै गर्नेछ। त्यसपछि परिस्थितिअनुसार हामी निर्णय गर्नेछौं,’ प्रधानमन्त्री कोन्टेले टेलिभिजन सन्देशमा भने।एट्लेटिको मड्रिडका स्ट्राइकर डिएगो कोस्टाले एन्टोनियो कोन्टेले कुनै पनि स्थापित ठूलो क्लबमा प्रशिक्षकका रूपमा एक सिजन पनि बिताउन नसक्ने भन्दै आफ्ना पूर्वप्रशिक्षकको आलोचना गरेका छन्।कोन्टे र कोस्टाले इङलिस प्रिमियर लिगको महारथी चेल्सीमा केही समय सँगै काम गरेका थिए। २०१६–१७ को सिजनमा प्रशिक्षकसँगकै खराब सम्बन्धका कारण स्टामफोर्ड ब्रिज छोडेर कोस्टाले एट्लेटिकोको बाटो तताउनुअघि दुवै चेल्सीमा सँगै थिए।कोस्टाले छोडेको एक वर्षपछि युभेन्टसका पूर्वप्रशिक्षक कोन्टेले पनि उनकै बाटो पछ्याउँदै चेल्सी छोडेका थिए। कोन्टेले एक वर्ष फुटबलबाहिर बिताएपछि २०१९–२० को सिजन सुरुआतदेखि इन्टर मिलानको नेतृत्व लिएका थिए।‘मैदानबाहिर हाम्राबीच केही समस्या थिए, तर उनी एउटा साँच्चै राम्रा प्रशिक्षक हुन्,’ कोस्टाले इएसपिएन ब्राजिललाई भनेका छन्, ‘उनीप्रति मेरो कुनै दुराग्रह छैन। तर, एउटा शीर्ष प्रशिक्षक हुनका लागि उनले मानवीय पक्षमा धेरै सुधार गर्नुपर्छ। मानवीय पक्षमा कमजोर भएकाले उनी कुनै पनि ठूलो र स्थापित क्लबमा एक वर्ष पनि प्रशिक्षकका रूपमा टिक्न सक्दैनन्। मानौं रियाल मड्रिडमा उनी पुगे भने त्यहाँ उनले एक सिजन पनि बिताउन सक्दैनन्।’भारतको हैदराबाद क्रिकेट संघ (एचसिए)ले कोरोना भाइरसको महामारीबाट सम्पूर्ण विश्वको खेलकुद प्रभावित बनेको बेला राज्यभित्रका १ सय ६० निजी क्लब तथा जिल्ला संघहरुलाई ५० हजारका दरले ८० लाख भारतीय रुपैयाँ वितरण गरेको छ।केही सदस्यहरुले एचसिएबाट आएको अनुदानप्रति बेवास्ता गर्दै आफूहरुलाई त्यस्तो सहयोग आवश्यक नभएको बताएका छन्। अनुदान पाउनेमध्ये केही क्लब तथा जिल्लाले आफूहरु कोरोना भाइरसको महामारी नियन्त्रणमा लिएर चाँडो मैदान फर्किन आतुर रहेको बताए।एचसिएले भने आफ्ना सदस्यहरु अप्ठ्यारोमा रहेको बेला सहयोगको कदम उठाएको जनाएको छ। ‘कोरोना भाइरसको महामारीका कारण सम्पूर्ण विश्व अहिले कठिन समयबाट गुज्रिइरहेको छ। त्यसैले संघको बोर्डल क्लब तथा जिल्लाहरुलाई ५० हजार रुपैयाँका दरले सहयोग गर्ने निर्णय गरेको छ,’ एचसिएले सदस्य संस्थाका सचिवहरुलाई पठाएको जानकारी पत्रमा भनिएको छ, ‘सदस्यहरुलाई अहिले क्रिकेट स्थगनमा रहेका बेला आफ्ना प्रशिक्षक तथा अन्य कर्मचारीलाई पारिश्रमिक दिन सजिलो होस भनेर सहयोग गरिएको हो।’सदस्यहरुले भने यसलाई सहयोगभन्दा पनि एचसिएको राजनीतिक चालका रुपमा लिँदै विरोध गरेका छन्। ‘अधिकांश क्लबमा स्थायी प्रशिक्षक वा कर्मचारी नै छैनन्। उनीहरुलाई अहिले थोरै पैसा दिएर मुख थुन्ने प्रयास गरिँदैछ। जुन हामीलाई मान्य हुँदैन,’ टाइम्स अफ इन्डियाले एक वरिष्ठ क्लब अधिकारीलाई उद्धृत गर्दै छापेको छ। रियाल मड्रिडका अध्यक्ष फ्लोरेन्टिनो पेरेजले लामो समयदेखि पेरिस सेन्ट जर्मन (पिएसजी)का फरवार्ड नेयमारलाई सान्टियागो बेर्नाबेउ भित्र्याउने इच्छा देखाएको ब्राजिली सुपरस्टारका पूर्व एजेन्टले दाबी गरेका छन्।इएसपिएनको एक कार्यक्रममा बोल्दै पूर्व एजेन्ट वाग्नर रिबेइरोले पछिल्ला केही वर्षदेखि बार्सिलोनाका पूर्व स्टारलाई स्पेनिस राजधानी भित्र्याउन रियालका अध्यक्षले इच्छा जाहेर गर्दै आएका थिए। रिबेइरोका अनुसार उनी र पेरेजबीच नेयमारको विषयमा थुप्रैपटक कुराकानी भएका थिए। पछिल्लो पटक गतवर्ष उनीहरुबीच नेयमार भित्र्याउने विषयकै कुराकानीका लागि भेट पनि भएको थियो।रिबेइरोको पहलमा थुप्रै ब्राजिली खेलाडी रियालमा अनुबन्धित भएका थिए। तर १३ पटकको युरोपियन च्याम्पियनले नेयमार भित्र्याउने हकमा भने सफलता पाउन सकिरहेको छैन।‘नेयमारलाई सान्टियागो बेर्नाबेउ भित्र्याउने फ्लोरेन्टिनो पेरेजको सपना थियो। त्यसैले म धेरैपटक यही विषयमा छलफल गर्न मड्रिड गएँ। गतवर्ष मेमा पनि म पेरेजको कार्यालयमा गएको थिएँ। उनले त्यो बेला पनि नेयमारलाई अनुबन्ध गर्ने सपना कायम रहेको बताएका थिए,’ रिबेइराले भने।रिबेइराको भनाइमा पेरेज नेयमारलाई लियोनेल मेसी र क्रिस्टियानो रोनाल्डोभन्दा राम्रो खेलाडी मान्छन्। नेयमारका लागि उनको वर्तमान क्लब पिएसजीले १६ करोड ४० लाख युरो सरुवा रकम तोकेको छ। 